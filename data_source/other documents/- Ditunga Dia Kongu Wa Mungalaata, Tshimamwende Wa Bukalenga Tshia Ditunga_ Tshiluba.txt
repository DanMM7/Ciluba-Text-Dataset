DITUNGA DIA KONGU WA MUNGALAATA
TSHIMAMWENDE WA BUKALENGA TSHIA DITUNGA

TSHILUBA

TSHINGENYINGENYI TSHIA DIYI DIKULU
DIA DITUNGA
DIA KONGU WA MUNGALAATA

KINSHASA
LWABANYA-NKASU 2005

1

DIUMVWIJA DIA TSHIEENA BWAALU
Katshia Ditunga dia Kongu wa Mungalata diaapeta budikadidi bwaadi mu matuku 30 a
kashipu-nkenza 1960, didi anu diambulangana ne ntatu ya tshidiidi itwa ipingana milela
nangananga kudi dibeenga dia kwitabuja bishimikidi bidi koku ne bantu badi babiludika.
Dibeenga edi diaatambi kusunguluka ne mvita ivwa misunsulula ditunga kutwadijila ku
1996 too ne ku 2003.
Bwa kujikija tshiyola katshiyi ndekelu etshi tshia bukalenga ne bwa kupeesha beena
mwaabo ngânda wa kwibakilabo ditunga, batumibwe ba beena tshidiidi ne ba Bisumbu
bidi kabiyi bia tshidiidi, bônso bikale diboko dia bukole dia Ditunga, badisangishe mu
Muyuki wa beena Kongu, bavwa bapûnga mu Diumvwangana dia mu kabujima ne dia
Tshikongu ditwa biâla ku Prétoria mu Afrika wa ku Butshiika (wa ku sîda) mu dia 17 dia
tshiswa-munene 2002, mwa kufuka bulongolodi bwa tshidiidi bupiabupia,
bushindameena pa Dîyi dikulu dipiadipia dia mungalata mudi mweena Kongu ne tshia
kwimanyina bwa kudipeesha baludiki beende, mu didikookesha, panyima pa
masungulangana madikadile, a mu tshibûngi, a patooke ne manyishibwe.
Bwa kumona mwa kukumbaja dijinga edi divwa batumibwa ba ku Muyuki wa beena
Kongu balêja,tshibambalu tshia batshipwita bakulu mpe ba mabala tshivwa tshiledibwa
mu diumvwangana dia mu kabujima ne dia Tshikongu tshitwateedi atshi, tshiaafidi mu
Tshimamwende wa bukalenga (anyi MPANGU) tshia Ditunga, bilondeshile kanungu ka
104 ka Dîyi dikulu dia tshisabu, tshingenyingenyi (any MPANGU) tshia kumpala tshia
Dîyi dikulu dipiadipia; Tshimamwende wa Bukalenga tshia Ditunga tshiaatshitabiji bu
tshingenyingenyi tshia Dîyi dikulu tshidi beena mwaabo ne tshia kwamba
nembatshianyisha.
Dîyi dikulu didi ditabwijibwa didi dilongamangana ne ngenyi ya bikuma eyi.
1. BIDI BITANGILA MBULAMATADI NE BIDI BITANGILA BUDIKOOKESHI
Luseke lumwe, bwa kukolesha kabumwe ka ditunga kavwa mvita milondangana
mipandulula ne, luseke lukwabo, bwa kulongolola miaba ya kudisonsolwela ne ya
kukolakena mu ntaku, mwenji wa Dîyi dikulu udi mwabanya buludiki bwa Mbulamatadi
wa Ditunga mu polovensa 25, kusakidila tshimenga tshia Kinshasa, yônso mikala ne
dikalaku difila kudi mêyi a mbulamatadi ne kabidi mikala ne bukookeshi bwa mianda ya
bwatshia bwatshia buleeja mu Dîyi ditudi nadio edi.
Kusakidila pa bukookeshi ebu, polovensa idi yabanyangana makookeshi makwabo ne
Bukalenga bwa kumutu, ne yabanyangana kabidi nabu lupetu lwa ditunga mu bitupa bia
bialukama 40 ne 60.
Pikalaku difwilakana dia bukookeshi pankatshi pa bukalenga bwa kumutu ne polovensa,
anu Kabadi kimikila mianda ya Dîyi dikulu kôku nkayaku ke kadi ne bukole bwa kukosa
nsambu.
Pa kumbusha bionso abi, polovensa idi miludika kudi Bukalenga bunene ne
Tshimamwende wa Bukalenga tshia polovensa. Umwe ne umwe udi ne tutupa twa
teletwale twikala katuyi ku bukookeshi bwa Bukalenga bwa kumutu etu:
tshimenga,komina, seketela ne musoko wa bamfumu ba kabukulu.
Luseke lukwabo, Dîyi dikulu ditudi nadio edi didi ditabwija lungenyi luludiki lwa
mungalata ludi lwamba ne bukalenga bônso budi bulwila kudi bantu badi bikala
babwaaba.

2

Bantu bine aba badi bamanyisha majinga abo mu tshibûngi tshia bisumbu
bia tshidiidi tshishindika kudi dîyi dikulu didi kabidi dijadika ne kwenza tshisumbu tshia
tshidiidi tshia mu kabumwe kudi tshibawu tshia dipàangila dia ditunga.
Bwa bidi bitangila bweena ditunga, mwenji wa Dîyi dikulu udi anu mwimanyina pa
lungenyi luludiki lwa kabumwe ne lwa mukawu wa bweena ditunga dia Kongu.
2. BIDI BITANGILA MAPA A MUNTU YÖNSO, MADIKADIDI A NSHINDAMEENU NE
MAKANYIKA A MWEENA MWAABO NE A MBULAMATADI.
Mwenji wa Dîyi dikulu udi ushindikulula se Ditunga dia Kongu wa Mungalata didi anu
ditabija bulongolodi bwa Mapa a Muntu yônso ne budikadidi bwa nshindameenu mu
mushindu udi mêyi maludiki a bisamba biabûngi adidio ditabija mâmba. Pa nanku,
mwenji wa Dîyi ewu udi mubwêja mapa ne madikadidi aa mu Dîyi dikulu.
Bu mudibio nanku, pa kulonda bimanyinu bia tshikondo tshieetu, Dîyi dikulu dia lelu edi
didi dipatula mwanda mupiamupia pa kuleeja dikala dia momumwe dia mulume ne
mukaji.
3. BIDI BITANGILA BULONGOLODI NE BUDI BWA BUKALENGA.
Bishimikidi bipiabipia bia Ditunga dia Kongu wa Mungalata mbiôbi ebi:
- Mulombodi wa Ditunga;
- Tshimamwende wa bukalenga;
- Bukalenge bunene;
- Tubadi ne tubinadi. (Bukalenga bwa bandumbulula ne bukoshi bwa nsambu).
Masumpakana manene adi alombola bulongolodi bwa bishimikidi ebi ngôwu aa:
1. kubotakaja lwendu lwa bishimikidi bia Mbulamatadi;
2. kwepuka matandu ;
3. kufuka Mbulamatadi wa mêyi ne mikandu;
4. kupangisha dijinga diônso dia kufikisha ku bukalenga bwa nkaya;
5. kujadika buludiki bwa mpatshi;
6. kulwisha dilengulula dia manyooka;
7. kujadika dikombolangana mu mungalaata
Ke bwaalu kayi, badi mwa kwambulula butumibwa bwa Mulombodi wa Ditunga anu
musangu umwe; ne kabidi yêye mwine udi weenza midimu yeende ya mukubi wa dîyi
dikulu, wa budikadidi bwa Ditunga, wa bujima bwa ditunga, wa budikookeshi bwa
ditunga, wa diumvwangana ne ndondo ne matunga makwabo; udi weenza midimu
yeende ya muludiki ne musonsolodi wa lwendu lwîmpe lwa Bishimikidi bia Ditunga
mwikale mubwêjamu Bukalenga bunene ku dîsu dikole dia tshimamwende wa
bukalenga. Mikanda miludiki idiye utwa biâla mu mianda idi ku bukookeshi bwa
Bukalenga bunene anyi idibo batangila kudi ministêla, idi kabidi yangata tshiâla
tshindonda tshia Minisitila wa kumpala ne , padibio bienzeka, biâla bia baminisitila badi
ne tshia kwenzeja midimu ayi ne bikale kabidi bambula bujitu ebu ku mêsu a
Tshimamwende wa bukalenga.
Pashishe, mianda ya matunga meenyi, bilwilu ne bukubi bwa bantu,bivwa pa kala
bilamina Mfumu wa Ditunga, mbilwa miaba ya mudimu yabo bônso mu dieleshangana
maboku.

3

Nansha nanku, Bukalenga bunene, mu dilombola dia Minisitila wa kumpala anyi meena
kavulambeli, ke budi ne bukookeshi bônso bwa kuludika tshidiidi tshia Ditunga tshidibo
busunguluja mu diumvwangana ne Mulombodi wa Ditunga. Budi bwambula bujitu bwa
midimu yabo kumpala kwa Tshimamwenda wa Bukalenga tshidi mwa kubupeesha
dinyooka dia mu tshibûngi pa ditabija dia mukanda wa ditangilula. Tshimamwenda wa
Bukalenga tshidi kabidi mwa kutalula bujitu bwa muntu kansanga udi mu Bukalenga
bunene pa ditabija dia mukanda wa didiombola.
Padibio bipetangana mu tshisangilu tshinene, Tshimamwenda wa Bukalenga ne
Tshibambalu tshia batshipwita bakulumpe bidi ne bukookeshi bwa kufunda Mulombodi
wa Ditunga anyi Minisitila wa Mbedi ku Kabadi ka Dîyi dikulu, nangananga bwa
dipangila dia ditunga ne bwa dibwiisha dia mianda misokoma ya ditunga.
Luseka lukwabo, nansha bôbo bikale anu bôbo nkayabu ne bukalenga bwa kufuka mêyi
ne kutangila Bukalenga bunene, beena Tshimamwenda wa Bukalenga kabeena pa
mutu pa mêyi ne mikandu to; dikandika dia kubalenga didi mwa kumbushibwa ne kabidi
Mulombodi wa Ditunga udi mwa kushipa Tshimamwenda wa Bukalenga pikalatshio anu
katshiyi tshipetangana ne Bukalenga bunene.
Dîyi ditudi nadio edi didi dijadikulula budikadidi bwa bukalenga bwa bandumbulula budi
bulombola kudi Kapangu ka ku mutu komekela mianda ya bandumbulula kadi,
mpindiewu, kenza amu ne bamajisitila bôbo nkayabu.
Bwa kubweeja bipeta bîmpe, dimanya dipiluke ne mitalu mu ditangila dia bilumbu, badi
batapulula bilumbulwidi mu nkongu isatu ya tubadi:
- tubadi twa lukongu lwa bandumbulula tudibo batangila kudi Kabadi ka
kashipi ka mapangadika;
- tubadi twa lukongu lwa baludiki ba mbulamatadi tulombola kudi Kapangu
ka Mbulamatadi, ne
- Kabadi kimikila Dîyi dikulu.
Bulongolodi bwakane bwa Dîyi dikulu budi buleeja tshitupa tshia midimu
tshipungila bukalenga buludiki bwa ku mutu ne polovensa, ne kabidi budi buleeja
tshitupa tshidi makalenga abidi a Mbulamatadi aa afwilakana.
Bwa kubotakaja nsombelu mu nkatshi mwa polovensa yôyi nkayayi pa luseka, ne
pankatshi payi ne Bukalenga bwa ku mutu, mbâsa Tshisangilu tshia banguvelenêla
tshilombola kudi Mfumu wa Ditunga tshidi tshikala ne mudimu wa kukwatshisha mu
mibelu bitupa bibidi bia Mbulamatadi ebi.
Bia momumwe, dikanyika dia kuswikangana pankatshi pa bienzeji bishilangana bia
Musoko didi dilomba bwa se baasa Tshibutshilu tshia ditunga tshia diabanyinangana
mpetu ne bintu, tshiteeka mu bukookeshi bwa Bukalenga bunene.
Pa kutangila bunene ne bukole bwa ntatu idi mitangila ditanta dia bubanji ne dia
nsombelu wa bantu idi ditunga dia Kongu wa Mungalata diakanangana nayi, mwenji wa
Dîyi dikulu mmufuka Tshipangu tshimikila mianda ya Bubanji ne ya nsombelu wa
bantu, tshidi ne mudimu wa kufila ngenyi milomba pa mianda eyi kudi Mulombodi wa
Ditunga, Tshimamwenda wa Bukalenga ne kudi Bukalenga bunene.
Bwa kujadika mungalata mu Ditunga dia Kongu wa Mungalata, Dîyi dikulu ditudi nadi
edi didi dimanya anu bishimikidi bikwatshishi bia mungalata bibidi: Kasumbu kadikadila
kimikila mianda ya Masungulangana, kadi ne tshia kulongolola midimu ya
masungulangana kamuyi dikosoloja ne Kapangu ka ku mutu kimikila mianda ya ngumu
ne ya dishintakaja ngenyi, kadi ne tshia kushindika budikadidi ne dikubiba dia

4

batshikuma mbila ne dia bia kumanyisha nabio bantu bônso mianda, mu dinemeka dia
mêyi ne mikandu.
4. BIDI BITANGILA DIAKAJILULA DIA DIYI DIKULU
Bwa kwepula ngenyi miludiki ya mungalata idi mu Dîyi dikulu ditudi nadio
edi ku mpukapuka ya tshidiidi ne ku diyitangilula kadiyi dikengedibwa, diakajilula dia
Dîyi dikulu nansha dimwe kadieena mwa kulenga bulongolodi budi
butangila
Mbulamatadi wa Bukalenga bwabanyangana, lungenyi luludiki lwa disungudibwa kudi
bantu bônso, bweena mpala bwa Bukalenga bunene, bûngi ne bule bwa matuku a
butumibwa bwa Mulombodi wa ditunga, budikadidi bwa bukalenga bwa bandumbulula,
tshibûngi tshia bisumbu bia tshidiidi ne bia bakwidi ba beena mudimu.
Ayi ke milongo minene idi isunguluja Dîyi dikulu.
Tshibambalu tshia batshipwita bakulumpe tshivwa tshilomba;
Tshibambalu tshia batshipwita munwamfwanka tshivwa tshianyisha;
Beena Ditunga dia Kongu, mu tshikondo tshia dieebeja dia dianyisha diabo dilongolola
bitwadijila ku ………….to ne ku…………. badi bitaba:
Mulombodi wa Ditunga udi upatula Dîyi dikulu dieena tshieena bwalu tshidi tshilonda
etshi:

KA DIOSHA
Twêtu, Beena Kongu,
Basangisha kudi kutuyâya ne kutudi tufumina mu majinga a mpatshi a
budikadidi, a bweena muntu, a diswikangana,a bululama ne a mudimu;
Bikala ne dijinga dieetu dimwe dia kwibaka munkatshi mwa Aflika Mbulamatadi
wa mêyi ne mikandu ne Ditunga dia bukole ne bubanji dishindameena pa
mungalata mulelela wa tshidiidi, wa bubanji, wa nsombelu wa bantu ne wa
bunkambwa;
Pa kumona ne dipangika dia bululama ne mamuma adi, dipangila dia kunyooka
benzavi, ditabaleela anu balela ne balunda, ditabaleela anu beena polovensa wa
momumwe, ditabaleela anu beena tshisamba tshia momumwe, ditabaleela anu
beena dîku dia momumwe, mu dilondangana diawu, ke didi mfuki wa diupuka dia
mishinga yetu ya bunkambwa ne wa dinyanguka dia ditunga;
Bajadika dipangadika diabo dia kulaminyina ne kukolesha budikadidi ne kabumwe
ka ditunga mu dinemeka dia ngikadilu yetu mîmpe mishilashilangana ne ya pa
bwaayi;
Bajadikulula dianyisha dieetu ne didifila ne dilamata dieetu ku Déclaration
Universelle des Droits de l’Homme, ku Charte Africaine des Droits de l’Homme et
des peuples , ku Conventions des Nations Unies sur les Droits de l’Anfants et sur
les Droits de la Femme, nangananga ku kipatshila ka dileeja mpala dia momumwe

5

dia mulume ne mukaji mu bishimikidi bia ditunga ne mu bulongolodi bwa matunga
butangila dilama ne dikolesha mapa a bumuntu;
Batuma kudi dijinga dia kumona Mbulamatadi ya Aflika idisangisha ne yenza
midimu mu diumvwangana bwa kujululula ne kukolesha kabumwe ka beena
Aflika mu ndongolwelu ya Aflika mujima, ya bitupa ne ya bitupa bia mwinshi
bia Aflika, bwa kupeesha beena Aflika mishindu mîmpe menemene ya
kuvunguluka ne ya kutantshisha bubanji ne nsombelu wa bantu;
Badifila anu ku dikolesha dia bukwatshishanganyi bwa matunga bwikala ne
makasa ne ku diumvwangana dia bisamba bia mu buloba bujima, bikala
baneemaka bumuntu bwa umwe ne umwe ne mêyi maludiki a didikookesha ne a
bujima bwa maloba a Mbulamatadi umwe ne umwe;
Bajadikulula budikookeshi bweetu kabuyi kumbusha anyi kushipa bwa
kudilongolola badilekelela ne bwa kukolesha maalu etu a tshidiidi, a bubanji, a
nsombelu ne a bunkambwa, muntu ne muntu bilondeshila bweenda bukola bwa
lungenyi;
Bikala bamanya bîmpe majitu etu ku mêsu kwa Nzambi , kwa Ditunga, kwa
Aflika ne kwa Buloba bujima;
Tudi tweela dîyi dikole twamba ne tudi bitaba Dîyi dikulu ditudi nadio edi.
MUTU WA MUKANDA WA KUMPALA (I): BULONGOLODI BWA MU KABUJIMA
Tshitupa Tshia( kumpala) 1 : Bidi bitangila Mbulamatadi ne Didikookesha
Njila wa kumpala (1) : Bidi bitangila Mbulamatadi
Kanungu ka (kumpala) 1
Ditunga dia Kongu wa Mungalata didi, anu mu mikalu yadi ya mu dia 30 a kashipunkenza 1960 ayi, Mbulamatadi wa mêyi ne mikandu, mudikadile, mudikookesha,
musangisha ne kayi kwabanya, udi utangila majinga a bantu, wa mungalata ne kayi
mutwa ku tshia tshisumbu tshia ditabwija nansha tshimwe.
Tshimanyinu tshiaadi ndibendela bia bule bwa tshiululu, dilengeja ne mutôtu wa kalabi
mu ditumba diadi dia kuulu ku diabakaji, ne dikosoloja lubelubelu kudi lupolu lukunze
lunyungulula ne diikala dipepela dia kalabi.
Dîyi diaadi dia bukole didi “Bululama-Ditalala-Mudimu”. Mifundu yaadi mmienza ne
mutu wa nkashama mweela munkatshi, ku dia bakaji ne ku dia balume kudi mubanga
wa kapumbu ne difuma,biônso biteeka pa dibwe.
Kasala kaadi kadi “ Debout Congolais ! ”
Kashintu kaadi kadi “ Franc Congolais ”
Mwakulu waadi wa mbulamatadi udi fwalanse.
Miakulu yaadi ya mu ditunga idi tshikongo, dingala, tshisawudi ne tshiluba.
Mbulamatadi udi ne tshia kulubulula miakulu yônso eyi kakuyi kansungansunga.

6

Miakulu mikwabo ya ditunga ke idi yenza bubanji bwa bunkanbwa bwa Kongu budi
Mbulamatadi ne tshia kukuba.
Kanungu (kibîdi) 2
Ditunga dia Kongu wa Mungalata ndikumbajija kudi tshimenga tshia Kinshasa ne kudi
polovensa 25 mikala ne bwikadi bwa pa mêyi ne mikandu.
Polovensa ayi nyôyo eyi : Bas-Uele,Equateur, Haut-Lomami, Haut-Katanga, HautUele,Ituri, Kasaï, Kasaï Oriental, Kongo Central, Kwango, Kwilu, Lomami, Lualaba,
Lulua, Mai-Ndombe, Maniema, Mongala, Nord-Kivu, Nord-Ubangi, Sankuru, SudKivu , Sud-Ubangi, Tanganyika, Tshopo, Tshuapa.
Kinshasa ke tshimenga tshia mpwilamambu tshia ditunga ne kabidi lubanza lwa
bishimikidi bia ditunga. Udi ne ngikadilu wa Polovensa. Badi mwa kutentemuna mpwila
mambu mu mwaba mukwabo wa ditunga anu pikalabo bebeja dianyisha dia beena
ditunga bônso.
Diabanyangana dia makookeshi pankatshi pa Mbulamatadi ne polovensa didi ne tshia
kwenzeka mu bulongolodi bwa mutu wa mukanda IV bwa Dîyi ditudi nadi edi.
Mikalu ya polovensa ne ya tshimenga tshia Kinshasa badi bayikosa kudi dîyi
dilongolodi.
Kanungu (kisâtu) 3
Polovensa ne bitupa bia teletwale bidikadile bia Ditunga dia Kongu wa Mungalata bidi
ne bwikadi bwa pa mêyi ne mikandu ne badi babiludika kudi biâpu bia munda mwabi.
Bitupa bia teletwale bidikadile abi bidi tshimenga, komina, seketela ne musoko wa
bamfumu.
Bidi ne bukookeshi bwabo nkayabu pa bubanji, pa bantu, pa lupetu ne pa dimanya
dipiluke.
Dikumbajija, ndongolwelu ne lwendu lwa bitupa bia teletwale bidikadila ebi ne kabidi
malela abi ne Mbulamatadi ne polovensa adi masunguluja kudi dîyi dilongolodi.
Kanungu (kinâyi) 4
Badi mwa kutapulula polovensa ne bitupa bia teletwala bidikadila bipiabipia pa
kukosolola anyi kusambakaja bia kale bilondeshile makanyika mafila kudi Dîyi dikulu
ne kudi mêyi a ditunga.
Njila (mwibîdi) 2 : Bidi bitangila budikookeshi
Kanungu (kitânu) 5
Didikookesha dia ditunga didi bwaalu bwa beena ditunga.
Bukalenga bônso budi bufumina kudi beena ditunga badi babudia diakamwe mu njila
wa dieebeja dia dianyisha dia beena ditunga bônso anyi mu njila wa masungulangana,
ne mu mantonya, menza kudi beena mpala baabo.Tshitupa nansha tshimwe tshia
beena ditunga anyi muntu nansha umwe kêna mwa kubwangata ne mbwende to. Dîyi
didi difila makanyika a mwa kulongolola nau masungulangana ne dieebeja dia
dianyisha dia beena ditunga.
Masungulangana badi baenza kudi bantu bônso, kaayi kansungansunga, muntu yônso
weela kakanda pa nkayenda. Adi a njila umwe anyi a mantonya.
Kamuyi dinyangakaja dia bulongolodi buleeja mu tunungu twa 72,102 ne 106 twa Dîyi
ditudi nadi edi, basungudianganyi ne badi mwa kusungudibwa, bilondeshila makanyika

7

a dîyi, badi beena Kongu balume ne bakaji, bikala bamana kukumbaja mvula dikumi ne
mwanda mukulu ya tshileledi ne bikala ne makookeshi abo a bweena mwabo ne a
tshidiidi.
Kanungu (kisambombo) 6
Tshibûngi tshia bisumbu bia tshidiidi tshidi tshianyishibwa mu ditunga dia Kongu wa
Mungalata.
Mweena Kongu yônso udi mwikala ne mapa ende a bweena mwabo ne a tshidiidi udi
ne bukookeshi bwa kwasa tshisumbu tshia tshidiidi anyi bwa kubweela mu tshisumbu
tshidiye muswa.
Bisumbu bia tshidiidi bidi biambulwisha bwa bantu kwambabo majinga abo mu
disungulangana bwa kukolesha dimanya dia bwikadi bwa mweena Kongu ne bwa
kulongesha bantu mianda ya bweena mwabo. Badi babiaasa ne bidi bienza midimu
yabi bidilekelela, mu dineemeka dia mêyi ne mikandu, dia bulongama bwa bantu bônso
ne dia bibidilu bîmpe.
Mbulamatadi udi mwa kupeesha bisumbu bia tshidiidi lupetu lwa mbulamatadi bwa biôbi
kwenza nalu didiswisha diabi bwa kusungudibwa anyi kwenza midimu yabi, mu
bulongolodi bufila kudi mêyi ne mikandu.
Kanungu ka 7
Muntu nansha umwe kêna mwa kwasa, nansha bishi, tshisumbu tshia kabumwe pa
tshipapu tshijima tshia buloba bwa ditunga anyi pa tshitupa tshiadi.
Diasa dia tshisumbu tshia kabumwe didi tshibawu katshiyi kukupula tshia dipangila dia
ditunga tshinyokibwa kudi mêyi ne mikandu.
Kanungu ka 8
Butontolodi bwa beena tshidiidi budi bwanyishibwa mu Ditunga dia Kongu wa
Mungalata. Muntu kêna mwa kukandika mapa abu adi matangila dikalaku diaabu,
midimu yaabu ne dilwangana diaabu bwa kupeta bukalenga mu mungalata. Mikalu ya
mapa aa idi anu eyi idi mielela bisumbu bia tshidiidi biônso ne midimu yaabi kudi Dîyi
dikulu ne mêyi ne mikandu.
Dîyi dilongolodi ke didi difila ngikadilu wa butontolodi bwa beena tshidiidi
Kanungu ka 9
Mbulamatadi udi ne bukookeshi bwangatangana pa buloba, mwinshi mwa buloba, mâyi
ne meetu, pa bitupa bia mu lupepela, mu misulu, mu mâyi matengebela ne mu mbuwa
bia Kongu ne kabidi pa mbuwa wa ditunga ne pa maloba mûma a Kongu.
Mishindu ya kuludika ne kupeshangana buloba bwa Mbulamatadi butedibwa mu
kalongu kadianjila aka idi mifidibwa kudi mêyi ne mikandu.
Tshitupa (tshibîdi) 2: Bidi bitangila Bweena Ditunga
Kanungu ka 10
Bweena ditunga dia Kongu budi bumwe ne bwa mukawu. Kabeena mwa kwikala nabu
popamwe ne bukwabo nansha.
Bweena ditunga dia Kongu budi mwa
pashisha kudi muntu nkaya.

kwikala anyi bwa bangabanga, anyi bupeta

8

Udi mweena Kongu, mmuntu yônso mweena bisamba bieena bantu ne maloba avwa
mênza tshidi tshilwa Kongu (mpindiewu Ditunga dia Kongu wa Mungalata) mu
tshikondo tshiakapeteka budikadidi.
Dîyi dilongolodi didi difila mishindu ya kumanya, kupeta, kujimija anyi kupetulula
bweena ditunga dia Kongu.
MUTU WA MUKANDA ( MUIBÎDI) II : BIDI BITANGILA MAPA A MUNTU YÔNSO,
BUDIKADIDI
BWA
NSHIDAMENU
NE
MAKANYIKA A MWEENA MWAABO NE A
MBULAMATADI.
Tshitupa (tshia kumpala ) 1. : Bidi bitangila mapa a bweena mwaabo ne a tshidiidi.
Kanungu ka 11
Bantu bônso badi baledibwa badikadila ne bikala ne mushinga ne mapa a momumwe.
Kadi nansha bikala nanku, disanka dia ne mapa a tshidiidi ndianyishibwa anu bwa
beena Kongu, pa kumbusha mapangadika makwabo adi mêyi ne mikandu mwa
kwangata.
Kanungu ka 12
Beena Kongu bônso badi momumwe ku mêsu a mêyi ne mikandu ne badi tshia
kwikala balamibwa mushindu wa momumwe kudi mêyi ne mikandu.
Kanungu ka 13
Kabeena mwa kuteekela mweena Kongu nansha umwe kansungansunga pa bidi
bitangila mianda ya tulasa ne dienza dia midimu ya mbulamatadi anyi mianda
mikwabo, kansungansunga kamwenekela mu mêyi ne mikandu anyi mu dipangadika
dia Bukalenga bunene, pa kutangila tshisumbu tshia ditabwija tshia muntu, dîku didiye
mufumina, mulongo weende mu musoko, mwaba udiye usombela, ngelelu wende wa
meji ne bidiye pende mumona bîmpe mu mianda ya tshidiidi, dikala dieende dia
mweena dikoba kampanda, dia tshisamba kampanda, mweena lukongu, mweena
tshisamba kampanda, bûngi bwa bantu bukesa mu bunkambwa anyi mu mwakulu
umwe.
Kanungu ka 14
Bukalenga bwa mbulamatadi budi ne tshia kwenza mwaabu mônso bwa kujimija kashidi
mishindu yônso ya kansungansunga pa bidi bitangilla mukaji ne kabidi bwa kukuba ne
kukolesha makookeshi ende.
Budi bwangata mu bitupa biônso, bu mudi mu tshitupa tshia maalu a bweena mwaabo,
a tshidiidi, a bubanji, a nsombelu ne a bunkambwa, mapangadika ônso adi akumbana
bwa kujadika divunguluka dijima dia mukaji ne ditwisha diende dia maboko ku
ditantshisha dia ditunga.
Budi bwangata mapangadika bwa kujimija nsanzu yônso ya tshinyangu tshia mukaji mu
nsombelu wa bantu bônso anyi mu nsombelu wa muntu ne muntu.
Mukaji udi pende ne tshia kuleeja mpala mushidu wa momumwe mu bishimikidi bia
ditunga dijima, bia polovensa ne bia misoko.
Mbulamatadi udi ne tshia kulondeshilula ne dîsu dikole difila dia mpala dia momumwe
dia mulume ne mukaji mu bishimikidi abi.
Mêyi ne mikandu adi afila mishindu ya kulondeshilula mapa aa.

9

Kanungu ka 15
Bukalenga bwa mbulamatadi budi ne tshia kwenza mwaabo mônso bwa kujimija kashidi
tshinyangu tshia bulume ne bukaji tshienza bu njila wa kusendekela anyi wa
kupandulwila nende dîku.
Kakuyi dinyangakaja dia diumvwangana ne ndondo ne matunga makwabo, tshinyangu
tshiônso tshia bulume ne bukaji tshienzela muntu bwa kusendekeja, kupandulula dîku
ne kubutula tshisamba tshijima badi batshitangila bu tshibawu tshienzela bumuntu
tshidibo banyooka kudi mêyi ne mikandu.
Kanungu ka 16
Bumuntu bwa muntu wendenda budi ne tshia kwangatshibwa ne mushinga mukole.
Mbulamatadi udi ne tshia kubuneemeka ne kubukuba.
Muntu yônso wendenda udi pende ne tshia kwikala ne moyo wende ne mubidi wende
katakata ne kabidi udi pende mwa kutantshisha bumuntu bwende mu dineemeka dia
mêyi ne mikandu, dia bulongama bwa bantu bônso, dia mapa a mukwende ne dia
bibidilu bîmpe.
Muntu nansha umwe kêna mwa kushala mupika wa mukwabo to anyi kwikala muteeka
mu tshitupa tshifwanangane.
Muntu nansha umwe kêna mwa kwangatshibwa mu tshikisu, bu udi kayi muntu anyi mu
dimupula mushinga to.
Muntu
nansha umwe kabena mwa kumwenzeja mudimu wa ku bukole anyi
mumukanyika to.
Kanungu ka 17
Budikadidi bwa muntu ne muntu budi bujadikibwa. Budi kaludiki, dieedibwa mu lukanu
ke didi tshiumusha.
Bwa kufunda muntu yônso, kumukwata, kumwela mu lukanu anyi kumupiisha, bidi
bikengela anu kulonda mêyi ne mikandu mu mushindu udiwu alongolola.
Kabeena mwa kufunda muntu bwa bwaalu anyi bwa tshipwa mooyi tshidi katshiyi
tshikala tshibawu dîba divwatshio tshienzeka ne dîba dia bilumbu.
Kabeena mwa kupiisha muntu bwa bwaalu anyi bwa tshipwa mooyi tshidi tshikala
tshibawu dîba divwatshio tshienzeka ne dîba dia dipiishibwa.
Kabeena mwa kukosela muntu tshibawu tshinene tshipita etshi tshidibo mwa kukosa
dîba didi tshilema tshienzeka.
Badi balekela difila dia dinyooka pikala, bilondeshila mêyi ne mikandu mieela panyima
pa dikosa dia tshilumbu:
- dinyooka edi badikupula;
- bwaalu buvwabo badifila kabutshiyi ne ngikadilu wa tshibawu.
Pikalabo bakeepesha dinyooka bilondeshila mêyi ne mikandu mieela panyima pa
dikosa dia tshilumbu, badi bafila dinyooka anu mudi mêyi ne mikandu mipiamipia
midifunda.
Majitu a manyooka adi itshikila anu mweena mambu ende nkayende. Kabeena mwa
kufunda, kukwata , kweela mu lukanu anyi kupiishisha muntu kampanda bwa bwaalu
bwenza kudi munga muntu to.

10

Muntu yônso udibo bafunda ne udi ne tshibawu udi anu mwânji kwikala mubingisha too
ne dîba dikala dikosa dia tshilumbu dia ndekelu dileeja dipiila diende.
Kanungu ka 18
Muntu yônso udibo bakwata badi ne tshia kumwambila diakamwe tshidibo
bamukwatshila ne tshivwabo bamufundila, ne biônso abi, mu mwakulu udiye umvwa.
Badi ne tshia kumwambila diakamwe mapa ende.
Muntu udibo bânji kulama mu tshimana udi ne bukookeshi bwa kuyukila diakamwe ne
beena dîku diende anyi ne mumwakwidi wende.
Dilama dia muntu mu tshimana kadieena mwa kupita mêba makumi anayi ne mwanda
mukulu to. Padi tshipungu etshi tshipita, muntu udibo bânji kulama mu tshimana badi
ne tshia kumulekela anyi kumwambika kudi bumfumu bukoshi bwa nsambu budi ne
bukookeshi abu.
Mweena lukanu yônso badi ne tshia kumwangata mu mushindu wa kulaminyina mooyo
wende, bukole bwende bwa mubidi ne bwa lungenyi ne kabidi mushinga wende.
Kanungu ka 19
Kabeena mwa kumbusha anyi kutanakaja muntu, yêye kayi mudiswîle, ne nzuji udi
mêyi ne mikandu imupeesha.
Muntu yônso udiku pende mwa kwindila bwa se nzuji udi ne bukookeshi atangila
tshilumbu tshiende mu tshipungu katshiyi tshipita bule
Badi balongolola ne bajadika bukookeshi bwa kudisungila bwa muntu yônso.
Muntu yônso udi ne bukookeshi bwa kudiakwila yeye nkayende anyi bwa kubiikila
mumulumbulwidi udiye mudisungwile, ne biônso abi, mu bitupa biônso bia ndumbulwilu
ku tubadi, mwikalamu dikebulula dia bampulushi ne diela dia nkonku kumpala kwa
kufika ku tshilumbulwilu.
Bakwiidi badi kabidi mwa kumulumbulwila kumpala kwa beena midimu ya bukubi bwa
ditunga.
Kanungu ka 20
Dibweela dia bilumbulwilu didi dienzeka ku mêsu a bantu bônso, pa kumbusha pikala
ngenzelu ewu mwa kwikala ne njiwu ku bulongama bwa bantu bônso anyi ku bibidilu
bia mulowu. Dîba adi tshilumbulwilu tshidi tshipangadika bwa kutangila nsambu bantu
kabayipu to.
Kanungu ka 21
Nkoselu wa tshilumbu yônso badi bamufunda mu mukanda ne bumvwija tshidibo
bakosela nanku. Badi bamumanyisha mu dibweela dia tshilumbulwilu dia ku mêsu a
bantu bônso.
Bukookeshi bwa kweela mwadi pa nkoselu wa tshilumbu budi bujadikibwa bwa muntu
yônso. Badi babuleeja mu mishindu idi mêyi ne mikandu a ditunga mafunda.
Kanungu ka 22
Muntu yônso udi pende ne budikadidi bwa kweela meji, bwa kusungula bwîmpe ne bubi
ne budikadidi bwa ditabuuja.

11

Muntu yônso udi pende ne bukookeshi bwa kuleeja ditabuuja diende anyi majadika
ende, bu mudi mu ngakwilu, mu mifundu ne bimfwanyi, anu mwikala kabidi uneemeka
mêyi ne mikandu, bulongama bwa bantu bônso ne bibidilu bia mulowo.
Dîyi didi difila mishindu ya kusanka ne mapa aa.
Kanungu ka 23
Muntu yônso udi ne bukookeshi bwa kwakula.
Bukookeshi ebu budi bukoonga bukookeshi bwa kupatulayi ngelelu wende wa meji anyi
bidiye mujadika, bu mudi mu ngakwilu, mu mfundilu ne mu bimfwanyi, kadi mwikala
uneemeka mêyi a ditunga, bulongama bwa bantu bônso ne bibidilu bia mulowu.
Kanungu ka 24
Muntu yônso udi pende ne tshia kumanya mianda.
Budikadidi bwa batshikuma mbila, budikadidi mu dimanyisha ne dimwangalaja dia
ngumu ku tudiomba ne bindidimbi, bifundibwa, bibejibeji anyi mushindu mukwabo ônso
wa dimanyishangana dia mianda udi mwanyishibwa, kadi anu mu dineemeka dia
bulongama bwa bantu bônso, dia bibidilu bia mulowo ne dia mapa a muntu mukwabo
yônso.
Mêyi ne mikandu adi aleeja mishindu ya kusanka ne budiikadidi ebu.
Bimwangalaji bia ngumu ya kumvwa, ya kutangila ne mifunda bia Mbulamatadi bidi
midimu ya bantu bônso mudibo ne tshia kuya kakuyi kansungansunga kudi nkongu
yônso ya beena tshidiidi ne ya beena musoko. Ngikadiku wa bimwangalaji bia ngumu
bia Mbulamatadi udi mulejibwa kudi dîyi didi dishindika ngambilu wa bwaalu pa bwaalu,
dibenga kutwa ku tshia muntu ne tshibûngi tshia mmwenenu ya maalu mu dilongolola
ne dimvwangalaja dia ngumu.
Kanungu ka 25
Budikadidi bwa kwenza bisangilu kabiyi ndululu ne bia lufu budi bwanyishibwe kadi anu
mu dineemeka dia mêyi ne mikandu, dia bulongama bwa bantu bônso ne dia bibidilu
bia mulowo.
Kanungu ka 26
Budikadidi bwa kuleeja tshiji badi babwaanyishe.
Dileeja dia tshiji diônso mu miaba ya bantu bônso anyi mu tshibwaasha didi dikanyika
badi badilongolola bwa se bafunda mukanda bwa kumanyisha bamfumu baludiki badi
ne bukookeshi abu.
Kabeena mwa kukanyika muntu nansha umwe bwa kubwelayi mu milongo ya dileeja
dia tshiji to.
Mêyi ne mikandu idi ileeja mishindu ya kulonda.
Kanungu ka 27
Mweena Kongu yônso udi ne bukookeshi bwa kutumina bukalenga bwa mbulamatadi
mukanda udiye mufunda yêye nkayende anyi mufunda mu tshibûngi bwa
kubumanyisha idi mwenda munda, bukalenga abu budi ne tshia kufila diandamuna mu
ngondo isatu idi ilonda.
Kabeena mwa kupiisha muntu nansha umwe,nansha mu mushindu kaayi, ne bwaalu
mmupeta lungenyi lwa nanku to.

12

Kanungu ka 28 :
Kabeena mwa kutumina muntu nansha umwe dîyi bwa kwenzayi bwaalu bumweeneka
ne kabweena bulonda mêyi ne mikandu. Muntu yônso, mweena mbulamatadi yônso
kabeena mwa kumukanyika mwa kuneemekayi dîyi didibo bamutumina pikala dîyi edi
kadiyi dineemeka pa butooke mapa a muntu yônso, budikadidi bwa bantu bônso ne
bibidilu bia mulowo.
Tshijadikilu tshia se dîyi didibo batuma kadieena dinemeka pa butooke mêyi ne
mikandu badi ne tshia kutshifila kudi muntu ewu udi ubenga mwa kwenza dîyi edi.
Kanungu ka 29
Kakweena muntu udi mwa kudibweelela mu nzubu mwa muntu to. Anu mêyi ne
mikandu ke idi ileeja mishindu ne makanyika a kulonda bwa kuya kutangila anyi
kukalula mu nzubu mwa muntu.
Kanungu ka 30
Muntu yônso udi usanganyibwa pa tshipapu tshia ditunga udi ne bukookeshi bwa
kwendakanapu mudilekelela, bukookeshi bwa kwasapu lwende lubanza, bwa kumbuka
ne kupingana, bilondeshila makanyika a mêyi ne mikandu ya ditunga.
Kabeena mwa kwipata mweena Kongu nansha umwe mu bulaba bwa Ditunga anyi
kumukanyika bwa kuyaye kusomba pambelu pa lubanza lwende lwa tshibidilu to.
Kanungu ka 31
Muntu yônso udi pende ne tshia kwindila se baneemeka bumuntu bwende yêye
nkayende, bamulamina maalu ende masokoma a mu mikanda, a mu dimanyishangana
mianda ya kulekule anyi a mu mushindu mukwabo ônso wa dimanyishangana mianda.
Badi ne mwa kunyangakaja mapa aa anu mu bitupa bilongolola kudi mêyi ne mikandu
ya ditunga.
Kanungu ka 32
Mweenyi yônso udi usanganyibwa mu bulaba bwa ditunga bilondeshila mêyi ne
mikandu, badi ne tshia kumukuba mushindu umwe udibo bakuba bantu ne bintu biaabo,
bilondeshila bulongolodi bwenza mu ndondo ne mêyi ne mikandu ya ditunga.
Udi ne tshia kuneemeka mêyi ne mikandu ne kabidi tuludiki twa Ditunga.
Kanungu ka 33
Bukookeshi bwa kupengama mu ditunga dikwabo budi bwanyishibwa.
Ditunga dia Kongu wa Mungalata didi dianyisha, pikalabio kabiyi bibengangana ne
bukubi bwa ditunga, dipengama pa bulaba bwadi dia beenyi badibo balonda anyi
banyanga anu bwa, bu mudi, ngelelu wabo wa meji, ditabuuja diaabo, dikoba, tshiôta,
tshisamba, mwakulu waabo anyi
bwa midimu yaabo idi mikala yambulwisha
mungalata, dikuba dia mapa a bantu ne bisamba biônso, bilondeshila mêyi ne mikandu
ne tuludiki tutshidi koku.
Muntu udi mupeta bukookeshi bwa kupengama mu njila mululame kêna mwa kubanga
mudimu kampanda ônso wa
kusalulula bulongama bwa ditunga diende dia
bangabanga anyi bwa ditunga dikwabo diônso, yêye mwikala mu Ditunga dia Kongu
wa Mungalata to.
Kabeena mwa kufila aba badi bapengama kudi bukalenga bwa Mbulamatadi budi
bubanyanga anyi kabeena mwa kubaalukijamu ku bukola to.

13

Nansha bia munyi , kabeena mwa kulombola muntu mu ditunga dia Mbulamatadi
mudibo mwa kumunyanga, kumukengesha anyi kumukisa, kumupwekesha mushinga
ne kumumona bu nyama.
Mêyi ne mikandu adi aleeja mushindu wa kusanka ne mapa awu.
Tshitupa (tshibîdi) 2 : Bidi bitangila makookeshi a bubanji, a nsombelu mu
musoko ne a bunkambwa.
Kanungu ka 34
Bintu bia muntu nkayende bidi bia kuneemekibwa bikole. Mbulamatadi udi ushindika ne
muntu yônso udi mwa kwikala ne bintu biende nkayende anyi ne bintu bia mu tshibûngi
bipeta bilondeshila mêyi ne mikandu anyi bunkambwa.
Mbulamatadi udi usonsola ne wenza mwenda mônso bwa kukuba ditantshisha dia
bubanji bwa muntu nkayende, bwa beena ditunga ne bwa beenyi.
Badi mwa kunyenga muntu bintu biende anu padibio biambulwisha bantu bônso
nangananga anu bu bôbu mwa kumupingajila
kumpala kwa
biônso lupetu
lukumbanangana bwa kumusamba bilondeshila bulongolodi bwa mêyi ne mikandu.
Badi mwa kukwata bintu bia muntu anu mu dilonda dia dipangadika diangata kudi
bamfumu bakoshi ba nsambu badi ne bukookeshi abu.
Kanungu ka 35
Mbulamatadi udi wanyisha ne mweena ditunga anyi mwenyi udi mwa kufuka midimu
yende ya nkayende.
Udi usonsakaja beena Kongu mwa kwendabo mushinga mushadila, kufuka bintu mu
lungenyi, kwenza midimu ya bianza ne kabidi udi wenza mwende mônso bwa kukuba
ne bwa kuvulula mamanya mapiluke ne makookeshi adi mu ditunga.
Mêyi ne mikandu adi aleeja mishindu ya kusanka ne mapa awu.
Kanungu ka 36
Mudimu udi dipa ne dikanyika dia mushinga mukole bwa mweena Kongu yônso.
Mbulamatadi udi
ushindika ne muntu yônso udi mwa kupeta ne kwenza
mudimu,ushindika ne udi umwepula ku dipangila dia mudimu, ne kabidi udi ushindika
ne muntu yônso udi ne tshia kupeta difutu dilelela ne dikumbana bwa kumwambulwisha
yêye ne dîku diende, bwa kwikala ne ngikadilu ulonda mushinga wa bumuntu, ngikadilu
mukumbaja kudi mishindu mikwabo yônso ya dikuba dia majinga a bantu, bu mudi
pansio wa bujika ngondu ne pansio wa kashidi.
Kabeena mwa kunyingalaja muntu nansha umwe mu mudimu wende bwa pa kutangila
kudiye ufumina, bwa bulume anyi bwa bukaji bwende, bwa ngelelu yende ya meji, bwa
ditabuuja diende ne bwa makookeshi ende a mu nsombelu mu musoko ne mu bubanji
Mweena Kongu yônso udi ne bukookeshi ne dikanyika dia kusakidila mudimu wende ku
diibaka ne ditantshisha dia ditunga.
Mêyi ne mikandu adi aleeja ngikadilu wa beena mudimu ne adi akajilula maalu a
sungasunga adi atangila bulongolodi bwa mêyi ni mikandu bwa bisumbu bia beena
mudimu ne dienza dia midimu didi dikeba kwikala ne dibeji dia kalasa kapwekela ne dia
kalasa kakulumpe.
Bitupa bia munda ne lwendu lwa bisumbu bia beena mudimu bidi ne tshia kwikala bia
mungalata.

14

Kanungu ka 37
Mbulamatadi udi ujadika budikadidi bwa kudisangisha ne bakwabo. Bamfumu ba
mbulamatadi badi bumvwangana ne bisumbu bidi biambulwisha ditanta dia bantu mu
bitupa bia nsombelu mu ditunga, bubanji, lungenyi, nsombelu wa mulowo ne nyuma,
ne kabidi ne bisumbu bidi bilongesha beena mwabo balume ne bakaji maalu.
Diumvwangana edi didi mwa kwangata lwidi lwa diambulwisha. Mêyi a ditunga adi
aleeja mushindu wa kusanka ne budikadidi ebu.
Kanungu ka 38
Budikadidi bwa kulonda mianda ya diaakwila beena mudimu budi bumanyike ne
bujadikibwe.
Mweena Kongu yônso udi mwa kwasa tshisumbu tshia diaakwila beena mudimu anyi
mwa kumubweela mudilekelela bilondeshila bulongolodi bwa mêyi a ditunga.
Kanungu ka 39
Bukookeshi bwa kwimanyika midimu bwa kutontomona budi bumanyike ne bujadikibwe.
Badi mwa kusanka nabu anu mu bulongolodi bufila kudi mêyi a ditunga adi kabidi mwa
kubukandika anyi kubukeepeshila beena bilwilu bia ditunga ne bakubi ba bantu anyi
bwa ngenzelu anyi mudimu wa mbulamatadi kampanda udi ne diambulwisha dinene
kudi ditunga.
Kanungu ka 40
Muntu yônso udi mwa kuselangana ne muntu ônso udiye musungula; wa bulume anyi
bukaji bushilangana ne bwende,ne udi mwa kwaasa dîku.
Dîku, kazubu ka nshindameenu ka tshinsanga tshia bantu, badi badilongolola mu
lungenyi lwa kujadika bumwe bwaadi, bushindame bwaadi ne bubukubi bwaadi.
Bamfumu ba mbulamatadi badi ne tshia kudikuba.
Dilama dia bâna ne dibalongesha maalu didi dikala, bwa baledi, dipa dia kwa nzambi ne
kabidi dikanyika didibo ne tshia kulonda,bamfumu ba mbulamatadi bikala babatangila
ne dîsu dikole ne babambulwisha.
Bâna badi ne tshia kwambulwisha baledi baabo.
Mêyi a ditunga adi afila buludiki bwa dibaka.
Kanungu ka 41
Mwâna wa mabela pa ludimi udi muntu yônso, kakuyi kansungansunga ka bulume ne
bukaji, udi kayi mwânji kukumbaja mvula 18 ya tshilelelu.
Mwâna yônso wa mabela pa ludimi udi mwa kumanya mêna a tatwende ne a
mamwende.
Badi ne tshia kumukuba kabidi kudi dîku diende, bantu ba mu
bamfumu ba mbulamatadi.

nsombelu ne kudi

Dilekelela anyi dinyanga dia bâna bu mudi kusangila bu mulume ne mukaji ne bâna
bakese, bwenzavi bwa masandi pamwe ne dibatalula mupongo budi bukandikibwa ne
badi babufidila manyooka kudi mêyi ne mikandu.
Baledi badi ne tshia kwambula bujitu bwa bâna bâbo ne kubeepulaa ku mianda yônso
ya tshikisu munda anyi pambelu pa dîku.

15

Bamfumu ba mbulamatadi badi ne tshia kukuba bâna badi mu ntatu mikole, ne badi
kabidi ne tshia kufunda ku Tubadi aba badi bakisa bâna ne aba badi bambulwisha
beena tshikisu aba.
Mêyi ne mikandu adi apeesha mishindu mikwabo yônso ya tshinyangu tshia bâna ba
mabeela pa ludimi manyooka makole.
Kanungu ka 42
Bamfumu ba mbulamatadi badi ne tshia kweepula bansonga ku bidi mwa kunyanga
bukola bwabo bwa mubidi, dimanya diabo dia maalu ne dikola dikwatakane.
Kanungu ka 43
Muntu yônso udi ne bukookeshi bwa kulonga kalasa. Badi
ditunga dijima.

balongolola tulasa mu

Bulongolodi bwa tulasa mu ditunga dijima budi ne bilongelu bia mbulamatadi ne
bilongelu bidikadila bianyisha.
Mêyi a ditunga adi afila mishindu ya kwaasa ne ya kwendesha bilongelu ebi.
Baledi badi ne bukookeshi bwa kusungula diikala dia ndongeshelu wa kupeesha bâna
baabo.
Mwâna yônso udi ne tshia kubweela mu tulasa tupwekela ne kabidi kabeena mwa
kufutshila tulasa etu mu bilongelu bia mbulamatadi to.
Kanungu ka 44
Dijikija dia dipanga dia mukanda didi dipangadika dia ditunga dijima,didi Bukalenga
bunene ne tshia kwenzela ndongamu wa sungansunga bwa kudikumbaja.
Kanungu ka 45
Tulasa tudi tudikadile.
Nansha nanku, bamfumu ba mbulamatadi badi ne tshia kututangila ne dîsu dikole,
bilondeshila bulongolodi bufila kudi mêyi a ditunga.
Muntu yônso udi mwa kubweela mu bilongelu bia ditunga kabayi bamusunguluja bwa
mwaba udiye mufumina, bwa dikoba, ditabuuja, bulume anyi bukaji, mmwenenu wa
mianda ya tshidiidi anyi ya dieela dia meji, ngikadilu wende wa mubidi, wa lungenyi anyi
wa lumvu bilondeshila bukookeshi bwende.
Bilongelu bia ditunga bidi, mu diumvwangana ne bamfumu ba ditabuuja, mwa kupeesha
balongi ba mabeela pa ludimi, pa dilomba dia baledi baabo, dimanya dia maalu didi
dilonda ditabuuja diabo.
Bamfumu ba mbulamatadi badi ne tshia kukolesha ne kujadika, ne diambulwisha dia
tulasa, dimanya dia maalu ne ditangalaja, dineemeka dia mapa a bantu bônso,
budikadidi bwa nshindameenu ne makanyika a mweena mwaabo adibo bafunda mu
Dîyi dikulu ditudi nadio edi.
Bamfumu ba mbulamatadi badi ne tshia kumwangalaja ne kulongesha Dîyi dikulu,
Dijadika dia buloba bujima dia mapa a muntu yônso, Bulongolodi bwa beena Aflika
butangila mapa a muntu yônso ne a bisamba, pamwe ne ndondo yônso ya munkatshi
mwa ditunga ne ya pankatshi pa matunga mikala itangila mapa a muntu yônso ne
bukubi bwa muntu yônso pankatshi pa bisamba, ndondo mianyisha mu njila mululame.

16

Mbulamatadi udi ne tshia kubweja mianda ya mapa a muntu yônso mu ndongamu
yônso idi itangila dilongesha dia beena bilwilu , bampulushi ne beena midimu ya bukubi
bwa ditunga.
Mêyi a ditunga adi aleeja mishindu ya kukumbaja kanungu katudi naku aka.
Kanungu ka 46
Mapa a dikolesha ngenyi,bukookeshi bwa kufuka ngenyi ne bwa kufuka bintu mu
lungenyi, ne bukookeshi bwa dikebulula dia mamanya ne dia bia kwenza nabi mudimu
adi majadika, kadi anu mudineemeka dia mêyi a ditunga, dia bulongama bwa bantu
bônso ne dia bibidilu bia mulowu.
Milambu ya mufuki wa tshintu ne ya mwena lungenyi lufuka badi bayijadika ne
bayikuba kudi mêyi a ditunga.
Mbulamatadi udi ne tshia kwikala mumanya, mu dienza dia midimu yende,
dishilashilangana dia mianda ya bunkambwa mu ditunga.
Udi ne tshia kukuba bumpianyi bwa bankambwa bwa ditunga ne kabidi udi ne tshia
kubutantshisha.
Kanungu ka 47
Mapa a bukola bwa mubidi ne a kubenga kupeta njiwu ma bia kudia badi baajadika.
Mêyi a ditunga adi ne tshia kufila ngenyi miludiki ya nshindameenu ne mishindu ya
kulongolola mianda ya bukola bwa mubidi ne ya kweepala njiwu ma bia kudia.
Kanungu ka 48
Bukookeshi bwa kwikala ne nzubu wa nsongu, bwa kupeta mâyi a kunwa ne nzembwa
budi bujadikibwa. Mêyi a ditunga adi ne tshia kuleeja mushindu wa kusanka ne mapa
aa.
Kanungu ka 49
Mukulakaja ne mulema badi ne tshia kubakuba mu mushindu wa sungansunga pa
kutangila majinga abo a mubidi, a lungenyi ne a bibidilu bia mulowu.
Mbulamatadi udi ne tshia kwenza mushindu wa kuvudija bûngi bwa mpala ya balema
mu bishimikidi bia ditunga dijima, bia polovensa ne misoko.
Dîyi dilongolodi didi ne tshia kuleeja mishindu ya kulonda mapa aa.
Tshitupa (tshisatu) 3 : Bidi bitangila mapa a mu tshibûngi
Kanungu ka 50
Mbulamatadi udi ne tshia kukuba mapa ne majinga mamanya kudi mêyi a ditunga a
beena Kongu badi basanganyibwa munda ne pambelu pa ditunga.
Pikalabio bienzeka mushindu wa momumwe luseka lukwabo, mwenyi yônso udi
usanganyibwa mu njila mululame pa tshipaapu tshia ditunga udi ne tshia kusanka
pende ne mapa ne budikadidi bwa momumwe ne bwa mweena Kongu, pa kumbusha
mapa a tshidiidi.
Badi ne tshia kumukuba bu mudibo bakuba bantu ne
makanyika mafila mu ndondu ne mêyi.
Udi ne tshia kulonda mêyi ne mikandu ya Ditunga pa wôwu.

bintu

biabo bilondeshila

17

Kanungu ka 51
Mbulamatadi udi ne tshia kujadika ne kwenza mushindu wa se bisamba biônso bia
ditunga bikala bisomba pamwe mu ditalala ne mu bulongame.
Udi kabidi ne tshia kulama ne kutantshisha bisumbu bia bantu bidi kabiyi ne bukola
pamwe ne tusumbu twa bantu twa tukesa.
Udi ne tshia kulondolola bîmpe ditantamana diaatu.
Kanungu ka 52
Beena Kongu bônso badi ne tshia kwikala ne ditalala ne dikubibwa munda mwa
ditunga ne pankatshi pa matunga.
Muntu nansha umwe peshi tshisumbu tshia bantu katshiena mwa kwangata tshitupa
tshia buloba bwa ditunga bu mwaba wa kubangila dikeba dia kukudimuna mianda ya
tshidiidi anyi dibweeja dia tshimvundu mu ditunga dia Kongu anyi mu ditunga dikwabo
diônso to.
Kanungu ka 53
Muntu yônso udi ne tshia kusanganyibwa mu mwaba wa kusomba kauyi ufila masama
ne mwikala wambulwisha ditantamana diende dipungakana.
Udi ne tshia kudisungila.
Mbulamatadi udi ne tshia kukuba mwaba wa kusomba wa bantu ne bukola bwabu bwa
mubidi.
Kanungu ka 54
Dîyi didi dileeja mishindu ya kwasa matanda kwasa mayeba, kuteeka, kulenga, koosha
ne kusumbula bishakata bia lulengu, bidi bibolesha anyi biladioaktif, bidi bifuma ku
matanda a biamu binene anyi a midimu ya bianza adi asanganyibwa mu buloba bwa
ditunga.
Dibolesha diônso anyi dinyangakaja diônso didi difuma ku mianda ya bubanji didi anu
difikisha ku dikumbajija ne / anyi ku dilongolola.
Dîyi didi dileeja mishindu ya makanyika a dikumbajija, a dilongolola pamwe ne njila ya
mwa kualonda.
Kanungu ka 55
Dipitshishila mu ditunga, dibweeja, diteeka, dijika, ditshikija mu mâyi a munkatshi mwa
ditunga ne mu bitupa bia mbuwa bidi ku bukookeshi bwa ditunga, dimwangalaja mu
lupepela dia bishakata bia lulengu, biboleshi, biladioaktif anyi dia tshintu tshikwabo
tshiônso tshia njiwu, tshifumina anyi katshiyi tshifumina ku matunga meenyi, didi
tshibawu tshinene tshidi mêyi ne mikandu anyooka.
Kanungu ka 56
Ngenzelu yônso, diumvwangana diônso, tshipungidi tshiônso anyi bwaalu bukwabo
bônso budi bufikisha ku dipangisha ditunga, bantu bendende anyi nsanga bantu, bujima
anyi tshitupa tshia mishindu yaabu ya kupandila mifumina ku makookeshi aabu anyi ku
bubanji bwaabo bwa kwa nzambi, kakuyi dinyangakaja dia bulongolodi bwa pankatshi
pa matunga butangila bibawo bia mianda ya bubanji, badi babwangata bu tshibawu
tshia tshinyangu tshidi mêyi a ditunga anyooka.

18

Kanungu ka 57
Ngenzelu miteela ku kanungu kadi kadianjila aka pamwe ne mateta ayi, nansha mikale
imweneka mishindu kayi, pikalayi ifumina kudi muntu mwimikila bukalenga bwa
mbulamatadi badi bayinyoka bu tshibawu tshia dipangila dia ditunga.
Kanungu ka 58
Beena Kongo bônso badi ne bukookeshi bwa kusanka ne bubanji bwa mu ditunga.
Mbulamatadi udi ne tshia kubwabanyilula kakuyi kansungansunga ne kujadika mapa a
muntu yônso a kutantamana.
Kanungu ka 59
Beena Kongo bônso badi ne bukookeshi bwa kusanka ne bumpianyi bwabo bônso bwa
bumuntu. Mbulamatadi udi ne tshia kubambulwisha bwa kusankabo ne mapa aa.Kanungu ka 60
Dineemeka dia mapa a muntu yônso ne dia budikadidi bwa shindameenu budi
bushindikibwa mu Dîyi dikulu badi badikanyika bamfumu ba Mbulamatadi ne kabidi
muntu yônso.Kanungu ka 61
Musangu nansha umwe, ne nansha mene pikalabo bateeka ditunga mu bukalenga bwa
tshimpitshimpi anyi bwa bilwilu bilondeshila tunungu twa 87 ne 88 twa Dîyi dikulu edi,
kabeena mwa kulengulula mapa ne ngenyi miludiki ya nshindamenu idi ilonda eyi to:
- mapa a kwikala ne mutu ku nshingu ;
- dikandika dia tshikisu ne dikengeshangana anyi tshinyangu, ditangila
muntu bu nyama, dimupula dia mishinga;
- dikandika dia bupika ne tshinyangu,
- lungenyi luludiki lwa kufila bibawu ne manyooka anu adi mêyi ne mikandu
mitabija;
- bukookeshi bwa kudisungila ne bwa kutontolola dipangadika;
- dikandika dia dieela mu lukanu bwa mabanza,
- budikadidi bwa kweela meji, bwa kusungula bwîmpe ne bubi ne bwa
ditabuuja.
Tshitupa (tshinâyi) 4 : Bidi bitangila makanyika a mweena mwabo
Kanungu ka 62
Badi bafwanyikija ne muntu yônso udi anu mumanya mêyi ne mikandu.
Muntu yônso udi ne tshia kuneemeka Dîyi dikulu ne kulonda mêyi ne mikandu ya
Ditunga.
Kanungu ka 63
Mweena Kongu yônso udi ne bukookeshi ne dikanyika dia kusungila ditunga ne bujima
bwa malaba mu dîba dia njiwu anyi dîba didibo badiêla mvita kudi beenyi.
Badi mwa kukanyika bantu bwa kwenzabo busalayi mu mushindu udi mêyi a ditunga
mafunda.
Mfumu yônso wa ditunga dijima, wa polovensa, wa musoko anyi wa kabukulu udi ne
tshia kusungila bumwe bwa Ditunga ne bujima bwa malaba aadi, tshianana badi
bamupiisha ne tshibawu tshia dipangila dia ditunga.

19

Kanungu ka 64
Mweena Kongu yônso udi ne tshia kupangisha muntu yônso anyi tshisumbu tshia
bantu mwa kwangata bukalenga ku bukole anyi mwa kudia bukalenga bikala badiaata
ku makasa bulongolodi budi mu Dîyi dikulu ditudi nadio edi.
Diidikija diônso dia kumbusha ku bukole bukalenga bwenza kudi Dîyi dikulu badi
badipiisha ne tshibawu katshiyi kukupula bwa bibi bienzela ditunga ne Mbulamatadi.
Badi badinyooka bilondeshila mêyi ne mikandu.
Kanungu ka 65
Mweena Kongu yônso udi ne tshia kukumbaja mudibi bikengela makanyika ende
kumpala kwa Mbulamatadi. Udi kabidi ne tshia kufuta bitadi biende.
Kanungu ka 66
Mweena Kongu yônso udi ne tshia kuneemeka ne kwangata bakwende beena mwabo
kakuyi kansungansunga nansha kakese ne kusheemesha
nabo malela
adi
ambulwisha mwa kusungila, kulubulula ne kukolesha bumwe bwa ditunga, kaneemu ne
dilengulula dia mibi ya bakwende.
Udi kabidi ne tshia kukuba ne kukolesha dikwatangana mu mikaba dia beena ditunga,
nangananga dîba dididio mu njiwu.
Kanungu ka 67
Mweena Kongu yônso udi ne tshia kukuba bintu, biûma ne makasa a bantu bônso ne
kuneemeka bintu bia bende.
MUTU WA MUKANDA (MWISÂTU) III : BIDI BITANGILA BULONGOLODI NE
NGENZELU WA BUKALENGA.
Tshitupa tshia kumpala: Bidi bitangila bishimikidi bia ditunga.
Kanungu ka 68
Bishimikidi bia ditunga bidi :
- Mfumu wa Ditunga;
- Tshimamwenda wa Bukalenga;
- Bukalenga bunene;
- Bukalenga bwa bandumbulula.
Njila wa (kumpala) 1 : Bidi bitangila Bukalenga bwenzeji.
Kalongu ka (kumpala) 1 : Bidi Bitangila Mulombodi wa Ditunga
Kanungu ka 69
Mulombodi wa Ditunga udi Mfumu wa Mbulamatadi. Udi uleeja mpala wa ditunga ne udi
tshimanyinu tshia bobumwe bwa ditunga.
Udi mwimanyina pa dineemeka dia Dîyi dikulu.
Udi ujadika pa diludika dieenda, lwendu lululama lwa bukalenga bwa Mbulamatadi ne
lwa bishimikidi pamwe ne ntungunukilu wa Mbulamatadi. Udi mwengeleki wa budikadidi
bwa ditunga, wa bujima bwa tshipâpu tshia ditunga, wa budikookeshi bwa ditunga ne
wa dineemeka dia ndondu ne diumvwangana ne bakwa matunga.

20

Kanungu ka 70
Mulombodi wa Ditunga udi upatukila mu masungulangana menza kudi bônso musangu
umwe bwa tshipungu tshia mvula itanu idibu mwa kwambulula musangu umwe.
Padiye ufika ku ndekelu wa tshipungu tshidibu bamukosela, Mfumu wa Ditunga udi
ushaala mu nkwaasa too ne padibo bashikika mfumu mupiamupia udibo basungula mu
nkwaasa.
Kanungu ka 71
Mulombodi wa Ditunga badi bamusungula kudi tshitupa tshitamba bunene tshia mêyi.
Pikale tshitupa tshinene katshiyi tshikumbana mu dieela dia tukanda dia musangu wa
kumpala, badi balongolola mu tshikondo tshia matuku dikumi ne atanu, dieela dia
tukanda dia musangu mwibîdi.
Badi baleeja mpala musangu mwibîdi amu kudi bantu babidi badi bapeta mêyi mapita
bungi musangu wa kumpala.
Pikalaku lufu, tshipumbishi anyi didilekeela dia umwe wa ku bantu babidi aba, badi
babalonda badi baleeja mpala bilondeshila dilondangana diaabu mu musangu wa
kumpala.
Muntu wikale mukoonga tshitupa tshitamba bunene tshia mêyi, ke wajadikabu ne badi
bamusungula mu musangu mwibîdi.
Kanungu ka 72
Muntu nansha umwe kêna mwa kufila mpala ku masungula a Mulombodi wa Ditunga
padiye kêna mukumbaja makanyika adi alonda aa:
- kwikala ne bweena Kongu bwa bangabanga;
- kwikala ne mvula ya tshileledi kayiyi mishadile ku 30;
- kwikala ne bujima bwa makookeshi a bumuntu ne a tshidiidi;
- kubenga kubwelakana mu maalu adibo babenga kudi dîyi dia
masungulangana.
Kanungu ka 73
Dieela dia tukanda bwa kusungula Mulombodi wa Ditunga badi badilongolola kudi
Kasumbu ka ditunga kadikadile komekela Mianda ya Masungulangana, matuku
makumi tshiteema kumpala kwa dijika dia matuku a mudimu a Mfumu udi mu nkwaasa.
Kanungu ka 74
Mulombodi wa Ditunga udibo basungula udi utwadija mudimu mu matuku dikumi adi
alonda dipatula dia bipeta bia ndekeelu bia masungula a Mulombodi wa Ditunga.
Kumpala kwa yêye kubanga mudimu, Mulombodi wa Ditunga udi utshipa tshieeleka,
kumpala kwa beena Kabadi ka Dîyi dikulu, wâmba tshifingu ne :
“Meme………..udibo basungula Mulombodi wa Ditunga dia Kongu wa Mungalata, ndi
ngamba kumpala kwa Nzambi ne Ditunga ne :
- nendondesha ne nensungidila Dîyi dikulu ne mêyi ne mikandu ya Ditunga;
- nenshindika budikadidi ne bujima bwa tshipaapu tshia Ditunga;
- nendaminyina bobumwe bwa Ditunga;
- nendonda amu dijinga dia bantu bônso ne kaneemu ka mapa a bumuntu;
- nendifila ne bukole bônso mu dilengeja dia nsombelu wa bantu ne mu
difila dia bupole;

21

-

nenkumbaja midimu minene idibo bampeesha mu dilonda dia mêyi ne anu
bu mupika menemene wa bantu.”

Kanungu ka 75
Padi nkwaasa mushala mutupu bifumina ku lufu, ku dimulekela anyi ku tshipumbishi
tshia kashidi, midimu ya Mulombodi wa Ditunga, pa kumbusha idibo bafunda mu
tunungu twa 78, 81 ne 82, badi bayeenza kudi Mulombodi wa ba tshipwita bakulumpe.
Kanungu ka 76
Dikala ditupu dia nkwaasa wa bulombodi bwa Ditunga badi baditundubula kudi Kabadi
ka Dîyi dikulu padibo bakamanyisha kudi Bukalenge bunene.
Mulombodi wa Ditunga wa tshimpitshimpi udi wimanyina pa bulongolodi bwa disungula
dia Mulombodi wa Ditunga mupiamupia bilondeshila makanyika ne tshipungu tshidi
Dîyi dikulu dikosa.
Padi nkwaasa mushaala mutupu anyi padi Kabadi ka Dîyi dikulu katundubula ne
tshipumbishi tshidi tshia kashidi, disungula dia Mulombodi wa Ditunga mupiamupia didi
dienzeka bilondeshila dilomba dia Kasumbu Kadikadile komekela Mianda ya
Masungulangana mu ditunga, mu matuku kaayi mashadila ku makumi asambombo anyi
kaayi mapita pa matuku makumi tshiteema, panyima pa disokola dia diikala ditupu dia
nkwaasa anyi dia ditundubula dia tshipumbisha tshia kashidi.
Padibio amu bikole,badi mwa kuleepesha tshipungu too ne ku matuku kaayi mapita pa
lukama ne makumi abidi kudi Kabadi ka Dîyi dikulu padibo bakamanyisha kudi
Kasumbu ka ditunga Kadikadile komekela mianda ya Masungulangana.
Mulombodi udibo basungula udi ubanga mudimu mu tshipungu tshipiatshipia.
Kanunugu ka 77 :
Mulombodi wa Ditunga udi wimana wambila beena ditunga mianda.
Udi wambila beena mu Tshimamwende wa bukalenga mianda idiye
ubadisha ne kakuyi dishintakaja dia ngenyi.

ubala anyi

Udi wakula musangu umwe ku tshidimu kumpala kwa batshipwita munwamfwanka ne
batshipwita bakulumpe batwilangana mu Tshisangilu Tshinene bwa kuleeja tshitupa
tshikâdi mianda ya Ditunga.
Kanungu ka 78
Mulombodi wa Ditunga udi uteeka Minisitila anyi (meena) kavulambedi wa mu tshitupa
tshitamba bunene tshia batshipwita munwa mfwanka panyima pa diumvwangana
dienda ne beena tshitupa etshi. Udi wimanyika midimu yeenda padiye umutwadila
mukanda wa didilekeela dia mudimu wa beena bukalenga bunene.
Padiku kakuyi tshitupa tshitamba bunene tshia batshipwita, Mulombodi wa Ditunga udi
mwa kutuma muntu kampanda bwa kujaandula diditeeka mu lukongu lumwe kudi
batshipwiita.
Ditumibwa dia muntu ewu didi dia matuku makumi asatu adibo mwa kwambulula
musangu umwe epele.
Mulombodi wa Ditunga udi uteeka beena bukalenga bunene bakwabo ne udi
ubumbusha mu midimu yabo padibo bamulomba kudi Minisitila kavulambedi.

22

Kanungu ka 79
Mulombodi wa Ditunga udi ubiikija ne ulombola Tshipangu tshia baminisitila (anyi
bameena). Padiku tshipumbishi, udi ufila bukookeshi kudi Minisistila kavulambedi.
Mulombodi wa Ditunga udi upatula mêyi bilondeshila makanyika adibo balongolola
kudi Dîyi dikulu dia mpindiewu.
Udi wangata mapangadika mu mukanda wa olodonase.
Olodonase ya Mulombodi wa Ditunga mikwabo idibo kabayi balongolola kudi tunungu
twa 78 mulongo wa kumpala, 80,84,ne 143 badi bayitwa tshiâla tshibîdi ku dia bakaji
kudi Minisitila kavulambedi.
Kanungu ka 80
Mulombodi wa Ditunga udi ufunda olodonase wa dijaadika nende mu nkwaasa
banguvelenele ba polovensa, ne bindonda biaabu bidibu basungula mu tshipungu tshia
matuku dikumi ne ataanu, bu mudibio biamba mu kanungu ka 198.
Kanungu ka 81
Kakuyi dinyangakaja dia bulongolodi bukwabo bwa Dîyi dikulu, Mulombodi wa Ditunga
udi uteeka , utentemuna ku mudimu ne , padibio bienzeka, umbusha ku mudimu, pa
dilomba dia Bukalenga bunene ditangilula mu Tshipangu tshia baminisitila :
- bamwenampala mu matunga meenyi ne batumibwe ba pa bwaabo;
- bamfumu banene ne bamfumu ba ku mutu kwa bilwilu ne kwa bampulushi ba
ditunga, panyima pa dijadika dia Kapangu ka ku mutu kwa bilwilu;
- Mfumu wa eta majolo mujima, bamfumu ba eta majolo ne bakumanda ba inite
minene ya bilwilu, panyima pa dijadika dia Kapangu ka ku mutu kwa bilwilu;
- balombodi ba ku mutu kwa midimu ya mbulamatadi;
- bamfumu ba midimu ne nzubu ya mbulamatadi;
- batumibwe ba mbulamatadi mu kumpanyi ne mu bishimikidi bia ditunga, pa
kumbusha batangiludi ba bibutshilu.
Olodanase ya Mulombodi wa Ditunga idibo bapatwila maalu aa badi bayitwa tshiâla
tshibîdi ku dia bakaji kudi Minisitila kavulambedi.
Kanungu ka 82 :
Mulombodi wa Ditunga udi uteeka, utentemuna ne padibio bienzeka, umbusha ku
mudimu, mu olodonase, banzuji ne bandumbulula pa dilomba dia Kapangu ka ku mutu
ka bandumbulula.
Olodonase miena bwalu mu tulongo tudi kulu etu badi bayitwa tshiâla tshibîdi kudia
bakaji kudi Minisitile kavulambedi.
Kanungu ka 83
Mulombodi wa Ditunga udi Kumanda mupite bônso wa bilwilu. Udi ulombola Kapangu
ka ku mutu ka bilwilu.
Kanungu ka 84
Mulombodi wa Ditunga udi ufila mpeta mu milongu ya ditunga ne bitadi, bu mudibio mu
mêyi a ditunga.

23

Kanungu ka 85
Dîba didi maalu makole afwana kujimija budikadidi anyi bujima bwa tshipaapu tshia
ditunga anyi kufikisha ku dimanyikija dia lweendu lwa bishimikidi bia ditunga,
Mulombodi wa Ditunga udi uteeka bulongolodi bwa tshimpitshimpi anyi bwa bilwilu
panyima pa diyukilangana ne minisitila wa kumpala ne balombodi ba bibambalu biônso
bibidi bia Tshimamwenda wa bukalenga, bu mudibio biambibwa mu tunungu twa 144
ne145 twa Dîyi dikulu edi.
Udi umanyisha beena ditunga dipangadika edi mu muyuki wenda.
Mishindu ya kuteeka bulongolodi bwa tshimpitshimpi anyi bwa bilwilu badi bayileeja
kudi mêyi a ditunga.
Kanungu ka 86
Mulombodi wa Ditunga udi mwa kwelangana mvita mu olodonase mushintakajila ngenyi
mu Tshipangu tshia baminisitila, panyima pa bamana kweebeja Kapangu ka ku mutu ka
bilwilu ne bamana kupeta dianyisha dia batshipwita munwamfwanka ne dia batshipwita
bakulumpe, bilondeshila kanungu ka 144 ka Dîyi dikulu edi.
Kanungu ka 87
Mulombodi wa Ditunga ke udi ne bukookeshi bwa kufwilangana luse.
Udi mwa kushipa, kushintulula anyi kukeepesha manyooka.
Kanungu ka 88
Mulombodi wa Ditunga udi ufikisha bamweenampala ne batumibwa ba pabwabo ku
matunga a beenyi ne ku malongolodi a bukwa matunga, bamwena mpala ne batumibwa
ba pabwabo ba matunga makwabo padibo banyishibwa kudiye.
Kanungu ka 89
Mafutu a Mulombodi wa Ditunga badi baateeka kudi mêyi adi atangila maalu a lupetu.
Kalongu (kibîdi) 2 : Bidi bitangila Bukalenga bunene.
Kanungu ka 90
Bukalenga bunene badi babwiimanyika kudi Minisitila kavulambedi, baminisitila,
baminisitila bindonda ne padibio bienzeka, kudi bindonda bia Minisitila kavulambedi,
baminisitila ba Mbulamatadi ne baminisitila batumibwa.
Badi babulombola kudi Minisitila kavulambedi, udi mwikala mfumu wa Bukalenga
bunene. Padiku tshipumbishi, badi banji kumupingana kudi mweena Bukalenga udi
mubabidila bakwabo ku mulongo.
Dikumbajanga dia Bukalenga bunene didi ne tshia kuleeja mpala ya bitupa
bishilashilangana bia beena ditunga.
Kumpala kwa kusoomba mu nkwaasa, Minisitila kavulambedi udi uleeja ndongamu wa
Bukalenga bunene kudi Tshimamwenda wa bukalenga.
Tshimamwenda wa bukalenga tshidi tshiteeka Bukalenga bunene mu nkwaasa padibo
banyisha ndongamu ewu kudi tshitupa tshitamba bunene tshia batshipwita.
Kanungu ka 91
Mu diumvwangana ne Mulombodi wa Ditunga, Bukalenga bunene budi busunguluja
tshidiidi tshia Ditunga ne budi bwambula bujitu bwaatshi.

24

Bukalenga bunene budi bulombola tshidiidi tshia Ditunga. Bilwilu, dikuba ne mianda ya
matunga a beenyi bidi mu tshitupa tshia dikwatshishangana pankatshi pa Mulombodi
wa Ditunga ne Bukalenga bunene.
Bukalenga bunene budi butangila buludiki bwa midimu ya mbulamatadi, Bilwilu,
bampulushi ne midimu ya bukubi.
Bukalenga bunene budi bwambula majitu aabu kumpala kwa Tshimamwenda wa
Bukalenga bilondeshila makanyika mafila mu tunungu twa 90 ne 100.
Olodonase mushintakajila ngenyi mu Tshipangu tshia baminisitila udi ushindika
bulongolodi, ngenzelu wa mudimu wa Bukalenga bunene ne mishindu ya
dikwatshishangana pankatshi pa Mulombodi wa Ditunga ne Bukalenga bunene pamwe
ne pankatshi pa beena Bukalenga bunene.
Kanungu ka 92 :
Minisitila kavulambedi udi ujaadika dikumbaja dia mêyi ne udi ne bukookeshi bwa kufila
tuludiki, pa kumbusha makookeshi adibo bitabijila anu Mulombodi wa Ditunga yêye
nkayenda kudi Dîyi dikulu edi.
Udi wangata mapangadika mu mukanda wa dekele.
Mu dekele mushintakajila ngenyi mu Tshipangu tshia baminisitila, udi uteeka bantu ku
midimu ya basivile ne ya basalâyi idi kayiyi ku bukookeshi bwa Mulombodi wa Ditunga.
Mapangadika a Minisitila kavulambedi badi baatwa tshiâla tshibîdi ku dia bakaji, padibo
bienzeka, kudi baminisitila badiye wimikila dikumbaja dia mapangadika awu.
Minisitila kavulambedi udi mwa kulebeka amwe makookeshi enda kudi ba meena.
Kanungu ka 93
Minisitila udi mfumu wa tshibambalu tshienda. Udi ulonda ndongamu wa Bukalenga
bunene mu tshibambalu tshienda, ku buludiki ne butwangaji bwa Minisistila wa
kumpala.
Udi wangata mapangadika mu mukanda wa alete.
Kanungu ka 94 :
Ku bukookeshi bwa baminisitila badibo batwa mu nyima, baminisitila bindonda badi
bakumbaja makookeshi adibo babapeesha kudi olodonase udi utangila bulongolodi ne
ngenzelu wa mudimu wa Bukalenga bunene. Badi banji kupingana baminisistila
bakwabo padibo kabayi popu anyi padiku tshipumbishi.
Kanungu ka 95
Mafutu a beena Bukalenga bunene badi baateeka kudi mêyi adi atangila mianda ya
lupetu.
Pa kusakidila pa bina abio, Minisitila kavulambedi udi upeta makookeshi a pabwawo
adi amwambulwisha mu midimu yende.
Kalongu (kisâtu) 3 : Bidi bitangila bulongolodi bwa momumwe pankatshi pa
Mulombodi wa Ditunga ne Bukalenga bunene.

25

Kanungu ka 96
Midimu ya Mulombodi wa Ditunga kayeena yikumbanangana ne mudimu mukwabo
ônso wa basungudibwe, mudimu ônso wa mbulamatadi, wa busivile anyi wa busalâyi
ne wa ditambakana dikwabo diônso.
Midimu ya Mulombodi wa Ditunga kayeena ikumbanangana ne bujitu kampanda mu
tshisumbu tshia tshidiidi kansanga to.
Kanungu ka 97
Midimu ya beena Bukalenga bunene kayeena yikumbanangana ne mudimu mukwabo
ônso wa basungudibwe,mudimu ônso wa mbulamatadi,wa bweena musoko anyi wa
busalâyi ne wa ditambakana dikwabo diônso to, pa kumbusha midimu ya budimi, ya
matanda, ya dikolesha dia lungenyi, ya bulongeshi ne ya dikebulula dia mamanya.
Kayeena yikumbanangana kabidi ne majitu kampanda mu tshisumbu tshia tshidiidi
kansanga to.
Kanungu ka 98 :
Mu tshikondo tshia midimu yabo, Mulombodi wa Ditunga ne beena Bukalenga bunene
kabeena, bôbo nkayabo anyi batuma muntu, mwa kusumba anyi kwangata mu
mushindu kampanda, anyi kufutshila tshintu tshia Mbulamatadi, tshia polovensa anyi
tshia bitupa bidikadile bia teletwale to.
Kabeena mwa kubwelakana diakamwe anyi mu mantonya mu mishinga ya patooka idi
ifila makasa kudi biludiki anyi bishimikidi bidibo badiila pabo makasa kudi bukalenga
bunene, polovensa ne bitupa biludiki bidikadile.
Kanungu ka 99
Kumpala kwa kubweela mu bukalenga ne ku ndekeelu wa bukalenga, Mulombodi wa
Ditunga ne beena Bukalenga bunene badi ne tshia kufila ku Kabadi ka Dîyi dikulu
mukanda udi umanyisha bintu bia mêku abu, babala bintu binyunganyunga, mwikala
kabidi ne bintu bieela mu mushinga , bintu bisangila ne bantu, makanyika, bia mushinga
bikwabo, lupetu ludi mu tshibutshilu, bintu bikeena binyungakana, mwikala mpaangu
ikeena miibaka, meetu, madimi ne bilaala, majimba ne nzubu mikwabo yônso, ne
mikanda yaayi.
Mu bintu bia dîku mudi bintu bia mulume ku luseke lwa baku beende, bia bâna ba
mabeela pa ludimi ne bia bâna , nansha bakaadi bakole, badi ku bukookeshi bwa
baledi.
Kabadi ka Dîyi dikulu kadi kafikisha dimanyisha edi ku buludiki bwa bitadi.
Pa kubeenga kufila dimanyisha edi, mu matuku makumi asatu, muntu mweena bwaalu
ebu badi bamutangila bu muntu mubeenga mudimu.
Mu matuku makumi asatu adi alonda dijika dia midimu, pa kubeenga kufila dimanyisha
edi, pikalaku dimanyisha dia diibila anyi manunganyi a dipeta dia biûma kadiyi
dijadikibwa badi bamanyisha Kabadi ka Dîyi dikulu
anyi Kabadi kashipi ka
mapangadika bilondeshila mianda.

26

Njila (mwibîdi) 2 : Bidi bitangila bukalenga bwenji bwa mêyi
Kanungu ka 100:
Bukalenga bwenji bwa mêyi badi nabu kudi Tshimamwenda wa bukalenga tshidi
tshikala ne bibambalu bibidi: Tshibambalu tshia batshipwita munwamfwanka ne tshia
batshipwita bakulumpa ba mabala.
Kakuyi dinyangakaja dia bulongolodi bwa Dîyi dikulu ditudi nadi edi, Tshimamwenda wa
bukalenga tshidi tshienza mêyi. Tshidi tshilondolola Bukalenga bunene, kumpanyi ya
mbulamatadi pamwe ne nzubu ne midimu ya Mbulamatadi.
Tshibambalu ne Tshibambalu tshidi tshidikookela mu buludiki ne mu mianda ya lupetu
ne tshidi ne lwatshi lupetu lwa nsungansunga.
Kalongu ka (kumpala) 1 : Bidi bitangila Tshibambalu tshia batshipwita
munwamfwanka.
Kanungu ka 101
Beena tshibambalu tshia batshipwita munwamfwanka badi ne mwânzu wa batshipwita
ba ditunga. Badi bapatukila mu masungulangana a kudi bônso diakamwe ne muntu ne
muntu pa nkayenda.
Mpala ya badi bakeba mwa kubasungulabo mu Tshimamwenda wa bukalenga badi
bayifila kudi bisumbu bia tshidiidi anyi kudi nsangilu wa bisumbu bia tshidiidi. Muntu udi
kabidi mwa kudifidila mpala nkayenda kayi upitshila mu tshisumbu tshia tshidiidi to.
Tshipwita wa ditunga yônso badi bamusungula ne bantu babidi badi mwa kumupingana.
Tshipwita wa ditunga udi uleeja mpala wa ditunga.
Ditumibwa dia ku makanda diônso didi tshianana.
Bûngi bwa batshipwita ba ditunga pamwe ne mushindu wa kubasungula ne
kusungudibwa badi babileeja kudi dîyi didi ditangila masungulangana.
Kanungu ka 102
Muntu nansha umwe keena mwa kufila mpala ku masungula a beena Tshimamwenda
wa bukalenga padiye kêna ukumbaja mikenji idi ilonda eyi:
- kwikala mweena Kongu;
- kwikala ne mvula ya tshileledi kayiyi mishadila ku 25,
- kwikala ne bujima bwa makookeshi a bumuntu ne a tshidiidi;
- kubeenga kubwelakana mu maalu adibo babeenga kudi dîyi dia
masungulangana.
Kanungu ka 103
Badi basungula tshipwita wa ditunga bwa tshipungu tshia mvula itaanu. Badi mwa
kumusungula tshia kabidi.
Mudimu wa Tshipwita wa ditunga udi utwadija padibo bitabuuja makookeshi enda kudi
Tshibambalu tshia batshipwita ne udi ufika ku ndekeelu padibo babanjija Tshibambalu
tshipiatshipia.
Kalongu (kibîdi) 2 : Bidi bitangila tshibambalu tshia batshipwita bakulumpe.
Kanungu ka 104
Beena mu Tshibambalu tshia batshipwita bakulumpa badi ne mwânzu wa batshipwita
bakulumpa ba mabala.

27

Tshipwita mukulumpa udi uleeja mpala wa polovensa, kadi udi ne bukookeshi bwa
ditunga dijima.
Ditumibwa diônso dia ku makanda didi tshianana.
Mpala ya batshipwita bakulumpa badi bayifila kudi bisumbu bia tshidiidi anyi kudi
nsangilu wa bisumbu bia tshidiidi. Muntu udi mwa kudifidila mpala nkayenda kayi
upitshila mu tshisumbu tshia tshidiidi to.
Badi babasungula mu tshipungu tshibîdi ku Tshimamwenda wa bukalenga tshia
polovensa.
Badi basungula tshipwita mukulumpa yônso ne bantu babidi badi mwa kumupingana.
Bamfumu ba Ditunga ba kale bavwabo basungula badi batshipwita bakulumpa bwa
kashidi.
Bûngi bwa batshipwita bakulumpa pamwe ne mushindu wa kubasungula ne
kusungudibwa badi babuleeja kudi dîyi didi ditangila masungulangana.
Kanungu ka 105
Badi basungula tshipwita mukulumpa bwa tshipungu tshia mvula itaanu. Badi mwa
kumusungula tshia kabidi.
Mudimu wa Tshipwita mukulumpa udi utwadija padibo bitabuuja makookeshi enda kudi
Tshibambalu tshia batshipwita bakulumpa ne udi ufika ku ndekeelu padibo bateeka
Tshibambalu tshipiatshipia.
Kanungu ka 106
Muntu nansha umwe kêna mwa kufila mpala mu batshipwita bakulumpa padiye kêna
ukumbaja makanyika adi alonda aa:
- kwikala mweena Kongu;
- kwikala ne mvula ya tshileledi kayiyi mishadila ku 30;
- kwikala ne bujima bwa makookeshi a bweena mwabo ne a tshidiidi;
- kubeenga kubwelakana mu maalu adibo babenga kudi dîyi dia
masungulangana.
Kalongu (kisâtu) 3 : Bidi bitangila makayi ne mapangakana.
Kanungu ka 107
Tshipwita nansha umwe kabeena mwa kumulondesha, kumukeba, kumukwata,
kumweela mu lukanu anyi kumulumbulwisha bwa ngelelu wa mêji anyi bwa tukanda
tuvwayi mwêla mu dienza dia mudimu wenda.
Tshipwita nansha umwe kabeena mwa kumufunda anyi kumukwata munkatshi mwa
midimu to, pa kumbusha bôbu bamukwata tshianza mu tshisaka, ne dianyisha dia
Tshibambalu tshia batshipwita munwamfwanka anyi batshipwita bakulumpa
bilondeshila mwanda.
Padiku kakuyi midimu, kakweena tshipwita umwe udibo mwa kukwata kakuyi dianyisha
dia bilo ba Tshibambalu tshia batshipwita munwamfwanka anyi bia Tshibambalu tshia
batshipwita bakulumpe to, amu padibo bamukwata tshianza mu tshisaka, padibo
banyisha bwa kumufunda anyi padibo bamupisha tshiendelele.
Dilama anyi difunda dia tshipwita badi mwa kwanji kudiimanyika padi Tshibambalu
tshidiye wenzela mudimu tshilomba. Diimanyika kadieena mwa kupita matuku a
midimu idi yenzeka ku bûngi to.

28

Kanungu ka 108
Tshipwita munwamfwanka kêna mwa kwikala popamwe tshipwita mukulumpa
nansha tshipwita mukulumpa popamwe tshipwita munwamfwanka to.

to,

Tshipwita munwamfwanka anyi tshipwita mukulumpa kêna mwa kwikala popamwe:
a) mweena Bukalenga bunene;
b) mweena tshishimikidi tshia ditwa mpanda ku mungalata
c) mweena bilwilu, bumpulushi ne midimu ya bukubi bwa bantu;
d) bundumbulula;
e) mweena mudimu mushindame wa mbulamatadi;
f) mulombodi mushindame wa telitwale, pa kumusha bamfumu ba musoko,
bisamba ne bifuku;
g) mutumibwa wa mbulamatadi mwikala utshidi ku mudimu,
h) mweena mu nzubu wa mudimu wa Mulombodi wa Ditunga, wa minisitila
kavulambedi, wa Mulombodi wa Tshibambalu
tshia ba tshipwita
munwamfwanka , wa Mulombodi wa Tshibambalu tshia batshipwita bakulumpa,
wa beena mu bukalenga bunene ne, mu tshibûngi wa mfumu wa tshidiidi anyi wa
buludiki bwa mbulamatadi, mweena mudimu mu kumpanyi wa mbulamatadi anyi
mu kumpanyi ya bubanji busanga;
i) mudimu mukwabo ônso udibo bateeka muntu musungula.
Mudimu wa tshipwita wa ditunga anyi wa tshipwita mukulumpa udi ubengangana ne
midimu idibo bafidila mafutu kudi Ditunga dia beenyi anyi kudi bulongolodi bwa bukwa
matunga.
Kalongu (kinâyi) 4 : Bidi bitangila makookeshi a batshipwita ba Ditunga anyi a
batshipwita bakulumpa.
Kanungu ka 109
Batshipwita munwamfwanka ba ditunga ne batshipwita bakulumpa badi ne bukookeshi
bwa kutambakana kakuyi mukalu anyi dipangisha munda mwa ditunga dijima ne bwa
kumupatuka.
Badi ne tshia kupeta difutu dikumbana bwa kushindika budikadidi bwabo ne mushinga
wabo. Difutu edi badi badilongolola mu dîyi dia mianda ya lupetu.
Badi ne tshia kupeta difutu dia ndekeelu wa mudimu dikumbanangana ne dia ngondo
isambombo ya mudimu.
Mushindu wa kukumbaja mapangadika adi mu tuloongu tudi ku mutu etu pamwe ne
makookeshi makwabo a batshipwita badi bawuleeja kudi mukanda wa tuludiki twa
munda mwa tshibambalu ne tshibambalu.
Kalongu (kitânu) 5 : Bidi bitangila ndekeelu wa mudimu wa tshipwita wa ditunga
anyi wa tshipwita mukulumpa.
Kanungu ka 110
Mudimu wa tshipwita munwamfwanka wa ditunga anyi wa tshipwita mukulumpa udi
ujika ne :
a) ndekeelu wa bukalenga;
b) lufu ;
c) didilekeela dia mudimu;
d) tshipumbishi tshia kashidi;
e) dipangila dinanuka;

29

f) dipumbisha kadiyi dimanyishibwa ne dianyishibwa ku mudimu mu tshia binaayi
tshimwe tshia matuku a mudimu;
g) diumusha didibo balongolola kudi dîyi dia masungulangana;
h) ditabuuja dia mwânzu udi kawuyi umvwangana ne mudimu wa bu tshipwita
munwamfwanka anyi wa bu tshipwita mukulumpa ;
i) dipiila kadiyi dia kutontolola dia dinyooka dinene dia lukanu bwa tshilema
tshienza tshielela meeji.
Bwalu bônso budi bupangisha disungudibwa tshikondo tshia masungulangana budibo
balwa kumanya pashishe kudi beena ku tubadi badi ne bukookeshi budi bufikisha ku
dijimija dia ngikadilu wa butshipwita munwamfwanka wa ditunga anyi wa butshipwita
mukulumpa.
Dîba adi, badi bamupingana kudi muntu wa kumpala uvwa mumutwa munyima.
Tshipwita munwamwanka yônso wa ditunga anyi tshipwita mukulumpa yônso udi
udiumbukila ku diswa diende mu tshisumbu tshiende tshia tshidiidi mu tshikondo tshia
bukalenga mudiye amu badi bamutangila bu udi mubeenga butshipwita budiye
mupetela mu tshisumbu tshia tshidiidi atshi.
Kalongo (kisambombo) 6 : Bidi bitangila lwendu lwa tshibambalu tshia
batshipwita munwamfwanka ne tshibambalu tshia batshipwita
bakulumpa.
Kanungu ka 111
Tshibambalu tshia batshipwita munwamfwanka ne tshibambalu tshia batshipwita
mukulumpa badi babilombola ku tshimwe ku tshimwe kudi Bilo bia bantu mwanda
mutekete bikalamu kudi:
a) mulombodi;
b) mulombodi tshindonda wa kumpala;
c) mulombodi tshindonda mwibîdi;
d) mulubudi;
e) mulubudi tshindonda;
f) mutangidi wa maalu a lupetu ne bulongolodi bwa munda;
g) mutangidi wa maalu a lupetu ne bulongolodi bwa munda tshindonda.
Balombodi ba bibambalu bibidi ebi badi ne tshia kwikala beena Kongo ba bangabanga.
Beena Bilo badi babasungula mu mushindu udibo balongolola kudi mukanda wa
tuludiki twa munda mwa tshibambalu ne tshibambalu.
Kanungu ka 112
Tshibambalu ne tshibambalu tshia Tshimamwenda wa bukalenga tshidi tshianyisha
mukanda wa tuludiki twa munda mwaatshi.
Mukanda wa tuludiki twa munda udi uleeja:
a) bule bwa matuku ne tuludiki twa lwendu lwa bilo, makookeshi ne mapa a
mulombodi watshi pamwe ne a bakwabo beena Bilo;
b) bûngi, mushindu wa dibasungula, dibatwangaja,mudimu ne bukookeshi bwa
tusumbu twabi twa tukese twa matuku male pamwa ne diaasa ne lwendu lwa
tusumbu tukese twa pa bwatu ne twa mpoolu mikese;
c) bulongolodi bwa midimu ya munda idibo baludika kudi mufundi wa mukanda wa
dipoku wa buludiki bwa mianda ya munda mwa tshibambalu ne tshibambalu;
d) bulongolodi bwa nnemeekelu wa mêyi ne manyooka mateekela batshipwita
munwamfwanka ne batshipwita bakulumpa;

30

e) mishindu mishilangana ya dieela dia tukanda , pa kumusha idibo bateeka,
bajaadika bîmpe kudi Dîyi dikulu edi.
Kumpala kwa kubangabo mwa kuulonda, mukanda wa tuludiki twa munda badi ne
tshia kuwutuma kudi Mulombodi wa tshibambalu tshieena bwaalu ku Kabadi ka Dîyi
dikulu bwa kaamba ne udi umvwangana ne Dîyi dikulu, mu tshipungu tshia matuku
dikumi ne ataanu .
Padi tshipungu etshi tshipita, badi batangila mukanda wa tuludiki twa
mumana kukumbana.

munda bu udi

Bulongolodi budibo bamona ne kabweena bumvwangana ne Dîyi dikulu kabeena mwa
kubukumbaja to.
Kanungu ka 113
Pa kumbusha tusumbu tukese twa matuku mala ne twa pa bwâtu, bibambalu biônso
bibidi bidi mwa kushimika kamwe anyi tusumbu twa bûngi tudi tusambakaja bantu
bûngi bwa momumwe nseka yônso bwa kutwangaja ngelelu wa meeji padiyo kayiyi
ipetangana pa mwanda udi ukengela ne tuswika dîyi dimwe mu ngakwilu wa
momumwe.
Padi dibeenga kumvwangana ditungununka, Tshibambalu tshia batshipwita
munwamfwanka tshidi tshikosa bwaalu ebu kashidi.
Kanungu ka 114
Tshibambalu ne tshibambalu tshia Tshimamwenda wa bukalenga tshidi tshitwilangana
mudibio bikengedibwa mu midimu ya pabwayi mu dituku dia dikumi ne ditânu panyima
pa dipatula dia bipeta bia masungula a batshipwita kudi Kasumbu kadikadile komekela
mianda ya Masungulangana mu ditunga dijima bwa kumona mwa:
a) kuteeka bilo bia tshitupa tshîpi bidibo balombola kudi mukulu ku bidimu
mwambulwisha kudi bantu babidi ba bidimu bishaadila;
b) kwitabuuja makookeshi;
c) kusungula ne kuteeka bilo bia kashidi;
d) kwenza ne kwanyisha mukanda wa tuludiki twa munda.
Tshisangilu tshia ntwadijilu badi batshilombola kudi mufundi wa mikanda wa dipoko wa
buludiki bwa tshibambalu ne tshibambalu tshia Tshimamwenda wa bukalenga.
Munkatshi mwa midimu eyi, bibambalu bibidi ebi bidi bitwilangana bwa kwenza ne
kwanyisha mukanda wa tuludiki twa munda twa Tshisangilu tshinene.
Midimu ya pa bwayi idi ijika padi mianda ya kutangila ijika.
Kanungu ka 115
Tshibambalu tshia batshipwita munwamfwanka ne tshibambalu tshia batshipwita
bakulumpe bidi bisangila mu bukookeshi bônso misangu ibidi bwa midimu ya tshibidilu
ku tshidimu:
a) musangu wa kumpala udi ubanga mu matuku 15 a lwîshi ne ujika mu matuku
15 a kashipu-nkenza ;
b) musangu mwibîdi udi ubanga mu matuku 15 a tshimungu mukaji ne ujika mu
matuku 15 a kaswa bitenda.
Padi dia 15 dia lumungulu anyi dia tshimungu mukaji dikale kadiyi dia mudimu anyi
dikale dia lumingu, midimu idi itwadija mu dituku dia mudimu didi dilonda.
Midimu ya tshibidilu ya tshisangilu tshiônso kayeena mwa kupita pa ngondo isatu to.

31

Kanungu ka 116
Tshibambalu ne tshibambalu tshia Tshimamwenda wa bukalenga badi mwa
kutshibikidija mu tshisangilu tshia tshimpitshimpi kudi mulombodi watshi bilondeshila
ndongamu mutapuluke, ku dilomba dia Bilo biaatshi anyi dia tshia bibidi tshimwe tshia
beena bilo anyi dia Mulombodi wa Ditunga anyi dia Bukalenga bunene bwa Ditunga.
Dijika dia midimu didi dienzeka padi tshibambalu tshijikija ndongamu uvwabo
batshibikidila ne bikala kabayi bapitshisha matuku makumi asatu kutwadijila ku dituku
dia mbangilu wa midimu.
Kanungu ka 117
Difunda, kumpalampala kwa biônso, mu ndongamu wa tshibambalu ne tshibambalu dia
tshingenyingenyi tshia dîyi , dia dipangadika dia dîyi anyi dia diteeja dia tshidiidi tshia
mu kabujima didi dienzeka kakuyi dieelakana padi Bukalenga bunene bwa Mbula
Matadi budilomba, panyima pa dipeshangana dia ngenyi dieenza mu Tshipangu tshia
ba meena.
Kanungu ka 118
Tshibambalu tshia batshipwita munwamfwanka ne tshia batshipwita bakulumpe bidi
mwa kukwata mudimu menemena anu padi tshitupa tshitamba bunene tshia beenabi
bikalaku.
Midimu ya tshibambalu tshia batshipwita munwamfwaka ne tshia batshipwita
bakulumpe idi yenzeka pa bwashi, pa kumbusha pikalabo bapangadika ne yenzeka
biibi bikanga.
Mulubu wa mu katoba mu katoba wa dishintakaja dia ngenyi pamwe ne mikanda ya
tshibambalu tshia batshipwita munwamfwanka ne tshia batshipwita bakulumpe badi
bayipatula mu bibejibeji bia Tshimamwenda wa bukalenga.
Kanungu ka 119
Bibambalu biônso bibidi bidi bitwilangana mu Tshisangilu Tshinene pa mianda eyi:
a) lwendu lwa kulonda mu diakajilula dia Dîyi dikulu bilondeshila tunungu twa 218
too ne ku 220 twa Dîyi dikulu edi ;
b) dianyisha dia diludika ne dikuba dia ditunga pa lukasa kudi bilwilu ne
dieelangana dia mvita bilondeshila tunungu twa 85 ne 86 twa Dîyi dikulu edi ;
c) diteeleja dia muyuki wa Mulombodi wa ditunga pa ngikadilu wa mianda ya
Ditunga bilondeshila kanungu ka 77 ka Dîyi dikulu edi ;
d) diteeka dia bantu basatu beena Kabadi komekela mianda ya Dîyi dikulu
bilondeshila bulongolodi bwa kanungu ka 158 ka Dîyi dikulu edi.
Kanungu ka 120
Padi bibambalu biônso bibidi bitwilangana mu Tshisangilu Tshinene, bilo bia
batshipwita munwamfwanka ke bidi bishaala bilo bia Tshisangilu Bulombodi badi
babushiilangana kudi Mulombodi wa batshipwita munwamfwanka bamukombola kudi
Mulombodi wa batshipwita bakulumpe.
Tshisangilu Tshinene tshidi tshianyisha Tuludiki twatshi twa munda.
Kumpala kwa kwenzatu
mudimu,
mulombodi wa Tshisangilu Tshinene udi
utumanyisha
Kabadi komekela mianda ya Dîyi dikulu bwa kôku kujadikaku
dikumbanangana diatu ne Dîyi dikulu, mu tshipungu tshia matuku15.
Padi tshipungu etshi tshipita Tuludiki twa munda badi batutangila bu tukumbana.

32

Bulongolodi budibo bâmba ne kabweena bukumbanangana kabeena babulonda to.
Kanungu ka 121
Tshibambalu ne tshibambalu anyi Tshisangilu Tshinene tshidi tshikwaata mudimu wa
mushinga anu padi tshitupa tshitamba bunene tshia beenatshi babwêla. Pa kumbusha
bulongolodi bukwabu bwa Dîyi dikulu.
Diswika diônso anyi dipangadika diônso badi badiangata mudibio mu mukanda wa
tuludiki twa munda mwa Tshibambalu ne tshibambalu anyi mwa Tshisangilu tshia
bibambalu biônso.
Tukanda badi batweela padibo babiikila dîna dîyi dikola, anyi tshianza muulu, anyi pa
disomba ne dijuuka kulu ,anyi pa kabeji ka muntu pa nkayenda,anyi ku mushindu wa
biamwa bia nzembu. Pa mukanda wa dîyi mujima, dieela dia tukanda didi dienzeka
padibo babiikila dîna ne dîyi dikola. Tukanda badi mwa kutweela kabidi mu mushindu
wa biamwa udi utamba kukolesha mutshima.
Pa kumbusha bulongolodi bukwabo bwa Dîyi dikulu, Tshibambalu anyi Tshisangilu
tshia bibambalu biônso bibidi tshidi mwa kupangadika ne tukanda twikale twa muntu
pa nkayenda padibio bikengela kwanyisha mukenji kampanda.
Nansha nanku bwa mapangadika adi atangila bantu, badi beela tukanda muntu ne
muntu pa nkayenda.
Njila (mwisâtu) 3: Bidi bitangila diumvwangana pankatshi pa bukalenga bwenzeji
ne bukalenga bweenji bwa mêyi.
Kanungu ka 122
Kakuyi dinyangakaja dia bulongolodi bukwabo bwa Dîyi dikulu edi, dîyi didi diteeka
tuludiki bwa :
a) makookeshi a bweena mwaabo ne mashindikila a nshindameenu adibo
bapeesha beena mwabo bwa kusankabo ne budikadidi bwa muntu yônso;
b) bulongonlodi bwa mianda ya masungulangana;
c) mpetu ya Mbulamatadi;
d) makanyika adibo bateekela beena mwabo kudi bilwilu pa bumuntu bwaabo ne
pa bintu biaabo;
e) bweena ditunga, ngikadilu ne bukole bwa bantu, bulongolodi bwa mianda ya
diselangana, bwa dipianangana ne bupapayi;
f) disunguluja dia ntupakanyi ne manyooka adibo bayikosela, njila wa kulonda, bwa
kutangila manyooka, bulongolodi ne lwendu lwa bukalenga bukoshi bwa
nsambu, diaasa dia nkongu ya bilumbulwidi mipiamipia, mukanda wa ngikadilu
wa bandumbulula, bulongolodi bwa mianda ya mêyi a ditunga bwa Kapangu ka
ku kulu ka bandumbulula;
g) bulongolodi bwa dilumbulwilangana, diambulwishangana mu dilumbulula ne
diimanyina dia bantu ku bilumbulwilu;
h) bungenda mushinga, bulongolodi bwa bweena makookesha ne makanyika a
bweena mwabu ne a bungenda mushinga;
i) dikupula dia manyooka kudi Mulombodi wa Ditunga ne dipingaja dia beena
bilumbu mwabo;
j) bûngi bwa diabanya, mushinga wa ditapulula ne mushindu wa kufutshisha
bitadi bia mishindu yônso, bulongolodi bwa dienza dia lupetu;
k) mpetu misomba ne ditula dia mpetu ya Mbulamatadi;

33

l) mikanda milongolodi ya ngikadilu wa beena mudimu bashindama ba
Mbulamatadi, beena mudimu ba bilongelu bia ku mutu, bilongelu bikulumpa ne
dikebulula dia mamanya;
m) bilwilu , bampulushi ne midimu ya bukubi;
n) makookeshi a mianda ya midimu ne ya bukubi bwa bantu;
o) bulongolodi bujima bwa bilwilu ne bwa bumpulushi bwa ditunga, mushindu wa
kwangata bantu ku busalayi ne ku bumpulushi bwa ditunga, dibanda dia miânzu,
makookeshi ne makanyika a basalayi ne beena mudimu wa bumpulushi.
Kanungu ka 123
Kakuyi dinyangakaja dia bulongolodi bukwabo bwa Dîyi dikulu edi, dîyi didi difila ngenyi
miludiki mishindame idi itangila:
a) buludiki budikadila bwa polovensa ne bwa bitupa bia teletwale bidikadila, bwa
makookeshi abio ne bwa mishimi ya mpetu yabi;
b) diasa dia kumpanyi,nzubu ne bishimikidi bia mbulamatadi;
c) bulongolodi bwa maalu a malaba, a majimba, a meetu ne a nzubu;
d) diambulwishangana ne dilamisha dia lupetu;
e) bilongelu ne bukola bwa mubidi;
f) bulongolodi bwa nzubu ya lukanu:
g) tshibûngi tshia tshidiidi ne tshia diakwila dia beena mudimu;
h) bukookeshi bwa kwimanyika mudimu;
i) bulongolodi bwa ditangalaja dia ngumu;
j) dikebulula dia mamanya ne dia bia kwenza nabi mudimu;
k) didisanga dia basumbi, basumbishi anyi bapatudi;
l) mianda ya dikolesha dia lungenyi ne ya difuka dia bintu;
m) mianda ya manayi ne lutetuku;
n) mianda ya madimi, ya bumunyi bwa nyama, ya bulobi bwa mishipa ne ya
bumunyi bwa bia mu mâyi;
o) dikuba dia mwaba wa nsombelu ne dibandila dia ditunga ne bintu;
p) dikuba dia bisumbu bia beena butekete.
Kanungu ka 124
Mêyi adi Dîyi dikulu dipeesha bukookeshi bwa kwikala dîyi dilongolodi,badi baelela
tukanda ne baakaja kudi tshitupa tshitamba bunene tshia beena mu tshibambalu ne
tshibambalu mu mishindu idi ilonda eyi:
a) tshialwa kwikala dîyi badi batshiteeka ku dijooja ne dieela dia tukanda dia
Tshibambalu tshidibo bamanyisha kumpala amu padi tshipungu tshia matuku
dikumi ne ataanu tshikumbana panyima pa ditshifila ku Bukalenga bunene;
b) bulongolodi bwa kanungu ka 132 ke budibo balonda. Nansha nanku, pa
kupanga diumvwangana munkatshi mwa bibambalu biônso bibidi ebi, badi mwa
kwanyisha dîyi kudi Tshibambalu tshia batshipwita munwanfwanka panyima pa
dikonkonona dia ndekeelu anu pikala
tshitupa tshitamba bunene tshia
batshipwita munwamfwanka tshianyisha;
c) mêyi malongolodi badi mwa kuapatula anu pikala Kabadi ka Dîyi dikulu, pa
dilomba dia Mulombodi wa Ditunga, kajadika diumvwangana diawu ne Dîyi
dikulu, mu tshipungu tshia matuku dikumi ne ataanu.
Kanungu ka 125
Padi tshingenyingenyi anyi tshialwa kwikala dîyi batshiamba kudi Bukalenga bunene ne
tshidi tshia kutangila pa lukasa, badi batshilondeshilula kumpala kwa biônso mu
tshibambalu ne tshibambalu kudi Kasumbu kadi kakumbanyina maalu awu bilondeshila

34

bulongolodi buleeja mu mukanda wa tuludiki twa munda mwa tshibambalu ne
tshibambalu.
Bulongolodi bwa tshibidilu badi ne tshia kubulonda bwa bingenyingenyi anyi bwa bialwa
kwikala mêyi bidi bitangila dikumbajangana dia Dîyi dikulu anyi dishintulula dia mêyi
malongolodi pamwe ne bwa bingenyingenyi bia dîyi didi difila bukookeshi didibo baleeja
kudi kanungu ka 129.
Kanungu ka 126
Mêyi a maalu a mpetu adi aleeja makookeshi ne majitu a Mbulamatadi.
Tshibambalu tshia batshipwita munwamfwanka ne Tshibambalu tshia batshipwita
bakulumpe bidi bielela bingenyingenyi bia mêyi a mpetu tukanda mu mushindu udibo
bateeka bwa dîyi dilongolodi didibo bâmba mu kanungu ka 124 ka Dîyi dikulu.
Tshingenyingenyi tshia dîyi dia lupetu dia ku tshidimu, mudi mwikala kabidi ndongamu
wa lupetu, badi batshifila kudi Bukalenga bunene ku Bilo bia Tshimamwenda wa
bukalenga, pikalako njingakanyi, mu dia matuku dikumi ne ataanu a ngondo wa
tshiteema wa tshidimu tshiônso.
Kabeena mwa kupatula midimu ya Mbulamatadi mipiamipia anyi kuyikudimuna pambelu
pa ndongamu ya mêyi a mpetu. Padi tshingenyingenyi tshia dîyi dia mpetu tshivwabo
bafila mu tshipungu tshianyisha kudi Dîyi dikulu, kabayi batshielela tukanda kumpala
kwa diunzulula dia tshikondu tshipiatshipia, mulombodi wa ditunga udi utshilondeshisha,
mu dilomba dia Bukalenga bunene, dikala dishintakajila ngenyi mu Tshipangu tshia
baminisitila, kayi upwa mooyi makumbaja meelela tukanda kudi Tshibambalu ne
Tshimbambalu.
Pikalabo kabayi bafila tshingenyingenyi mu tshipungu tshîmpe bwa kutshipatulabo
kumpala kwa ntwadijilu wa tshikondu tshipiatshipia, Bukalenga bunene budi bulomba
Tshimamwenda wa bukalenga bwa tshiaanji kwanyisha dipatula dia lupetu lwa
nzanzanza.
Pikala, mu matuku dikumi ne ataanu kumpala kwa ndekeelu wa dilonga dia ndongamu
wa lupetu, Bukalenga bunene kabuyi bufila tshingenyingenyi tshiabu tshia ndongamu
wa lupetu, badi batangila ne Bukalenga ebu budi bumana kudilekeela mudimu.
Padi Tshibambalu tshia batshipwita munwamfwanka ne tshia batshipwita bakulumpa
kabiyi bifila diandamuna pa dipatula dia lupetu lwa nzanzanza mu matuku dikumi ne
ataanu, Mulombodi wa Ditunga, mu dilomba dia Bukalenga bunene dikala dishintakajila
ngenyi mu Tshipangu tshia baminisitila, udi wenzeja bulongolodi bwa Tshingenyingenyi
budi butangila dipatula dia lupetu.
Bilondeshila bulongolodi ebu, pikalabo kabayi bapatula dîyi ditangila lupetu lwa tshidimu
mu dituku dia kumpala dia ngondu wa lwîshi wa tshikondu tshia ndongamu wa lupetu,
Mulombodi wa Ditunga, mu dilomba dia Bukalenga bunene dikala dishintakajila ngenyi
mu Tshipangu tshia baminisitila, udi upeesha tshingenyingenyi tshia dîyi dia lupetu
bukola, kayi upwa mooyi makumbaja meelela tukanda kudi Tshibambalu ne
Tshibambalu.
Kanungu ka 127
Makumbaja ku tshingenyingenyi tshia dîyi dia lupetu kabeena baangata ne mushinga to
padi dianyisha dilela dikeepesha dia lupetu ludi lubwela anyi divudija dituula dia lupetu,
pa kumbusha pikalawu malêja mushindu wa kulongolola.

35

Kanungu ka 128
Mianda mikwabo idi kayiyi mu luseka lwa dîyi idi mu luseka lwa tuludiki.
Mikanda ya luseka lwa dîyi ikâdiku mu mianda eyi badi mwa kuyishiintulula kudi
dipangadika padi Kabadi ka Dîyi dikulu, ku dilomba dia Bukalenge bunene, kamba ne
idi luseka lwa tuludiki bilondeshila tulongu tudi kulu.
Kanungu ka 129
Bwa kulondolola pa lukasa ndongamu wabu, Bukalenga bunene budi mwa kulomba
kudi Tshibambalu tshia batshipwita munwamfwanka anyi kudi Tshibambalu tshia
batshipwita bakulumpe dianyisha dia kwangata, mu “olodonase-dîyi”, mapangadika adi
pa tshibidilu ku bukookeshi bwa dîyi mu mapangadikadîyi bwa tshipungu tshikese ne
pa mianda mimanyika.
Mapangadika aa badi baashintakajila ngenyi mu Tshipangu tshia baminisitila. Adi apeta
bwenzeji dîba didibo baapatula ne adi ajimija bukola bwawu padi tshingenyingenyi
tshia dîyi dia dianyisha katshiyi tshifidibwa ku Tshimamwenda wa bukalenga padiku
njingakanyi mu dituku dia ndekeelu didibo bateeka kudi dîyi difidi dia bukookeshi.
Ku ndekeelu wa tshipungu tshidibu baleeja ku tulongo twa kumpala twa kanungu aka,
padi Tshimamwenda wa bukalenga katshiyi tshianyisha mapangadika-dîyi aa wôwo adi
ajika bukookeshi bwa kwenzeja.
Mapangadika–dîyi mashintakajila ngenyi
mu Tshipangu tshia baminisitila ne
mamanyisha badi mwa kuashintulula mu bulongolodi bwawu anu kudi dîyi.
Mapangadika-dîyi adi
ajika bukookeshi
tshingenyingenyi tshia dîyi dia dianyisha.

bwa

kwenzeja

padibo

babeenga

Kanungu ka 130
Lungenyi lwa kwenzeja mêyi ludi lufumina kudi Bukalenga bunene, kudi tshipwita
munwamfwanka yônso bipalakana ne kudi tshipwita mukulumpa yônso.
Bingenyingenyi bia dîyi bidibo banyisha ku Bukalenga bunene mu Tshipangu tshia
baminisitila badi babifila ku Bilo bia tshimwe tshia ku Bibambalu. Nansha nanku, bwa
bidi bitangila dîyi dia lupetu, badi ne tshia kufila tshingenyingenyi mu tshipungu
tshidibo balêja mu kanungu ka 126, ku Bilo bia Tshibambalu tshia batshipwita
munwamfwanka.
Bidi bilwa mêyi badi babimanyisha, kumpala kwa dishintakaja ngenyi ne dibianyisha,
Bukalenge bunene budi butumina, mu matuku dikumi ne ataanu adi aloonda dibituma,
wabu ngelelu wa meeji ku Bilo bia Tshibambalu etshi anyi tshiatshia.
Padi tshipungu etshi tshipita, badi bashintakaja ngenyi pa malomba a kwenzeja dîyi
aa.
Kanungu ka 131
Beena bukalenga bunene badi babweela mu midimu ya Tshibambalu tshia batshipwita
munwamfwanka ne tshia batshipwita bakulumpe pamwe ne ya tusumbu tukese twabi.
Padibo babakengela, beena bukalenga bunene badi ne tshia kubweela mu midimu ya
Tshibambalu tshia batshipwita munwamfwanka ne mu ya batshipwika bakulumpe,
kwangatamu tshikolokolo ne kupeesha batshipwita mûmvwija ônso adibo babaloomba
pa midimu yabo.

36

Kanungu ka 132
Dikokangana pa bulongolodi bwa dîyi, kumpala kwa Tshibambalu tshia kumpala
tshidibo bamanyisha, didi ditangila mukanda udibu batuma kudi Bukalenga bunene.
Tshibambalu tshidi tshipeta mukanda mumana kweelela tukanda kudi Tshibambalu
tshikwabo tshidi tshijooja amu mukanda udibo batshitumina.
Kanungu ka 133
Beena Bukalenga bunene badi ne bukookeshi bwa kufila bidibo bajinga bwa
kwakajilula mu mukanda udibo bakokelangana, kadi kabeena beela tukanda to.
Kanungu ka 134
Bulongolodi bwa dîyi ne makajilula menza kudi beena mu Tshibambalu tshia
batshipwita munwamfwanka anyi tshia batshipwita bakulumpe kabeena babiangata ne
mushinga padi dianyisha diabio difwana kulela dipweekesha dia
biûma bia
mbulamatadi anyi diaasa anyi dikolesha dia bujitu bia mbulamatadi, pa kumbusha
pikalabio bileeja bulongolodi budi buleeja lupetu anyi mabanji adi abikumbana.
Kanungu ka 135
Tshingenyingenyi tshiônso anyi bulongolodi bwa dîyi bônso badi babujooja
bilondangana kudi bibambalu biônso bibidi bwa kwanyisha mukanda wa momumwe.
Padi, panyima pa dibenga kumvwangana pankatshi pa Bibambalu biônso bibidi,
tshingenyingenyi anyi dijinga dia kwenzeja dîyi kadiyi dianyishibwa panyima pa didibala
kudi Tshibambalu ne Tshibambalu, Bilo biônso bibidi bidi bienza kasumbu kasanga ka
bantu bûngi bwa momumwe kimikila dieenza dia mukanda mutangila bulongolodi
budibu bashaala bakonkoloja.
Mukanda mwenza kudi kasumbu kasanga ka bantu ba bûngi bwa momumwe badi
baufila ku Bibambalu biônso bibidi bwa biwanyisha.
Pikala Kasumbu kakese kasanga ka bantu bûngi bwa momumwe kakayi kafika ku
dianyisha mukanda umwe anyi pikala mukanda ewu kabayi bawanyisha mu mushindu
udibo
balongolola kudi
tulongo twapitshi etu, Tshibambalu tshia batshipwita
munwamfwanka tshidi tshiangata mapangadika bwa kashidi. Mu dîba adi, Tshibambalu
tshia batshipwita munwamfwanka tshidi mwa kulunguluja nansha mukanda uvwabo
beenza kudi Kasumbu kakese kasanga ka bantu bûngi bwa momumwe, nansha
mukanda wa ndekeelu uvwatshi tshielele tukanda, mushintulula pikalabio bienzeka
kudi diakajilula dia dîyi dimwe anyi a bûngi adibo banyisha kudi Tshibambalu tshia
batshipwita bakulumpe.
Kanungu ka 136
Mu matuku asambombo adi alonda dianyisha dia dîyi , badi badituma kwa Mulombodi
wa Ditunga bwa adipatula. Minisitila kavulambedi udi udipeta penda.
Kanungu ka 137
Mu tshipungu tshia matuku dikumi ne ataanu a dituma dia dijinga dia kwenzeja dîyi,
Mulombodi wa Ditunga udi mwa kulomba kudi Tshibambalu tshia batshipwita
munwamfwanka anyi tshia batshipwita bakulumpa dijooja dia tshiakabidi dia dîyi anyi
dia tumwe tunungu twadi. Dijooja dia tshiakabidi edi kabeena mwa kudibenga to.
Mukanda mufila ku dijooja dia tshiakabidi badi bawanyisha kudi Tshibambalu tshia
batshipwita munwamfwanka ne tshia batshipwita bakulumpa anyi mu mushindu wawu

37

wa ku tshibangilu, anyi panyima pa diwushintulula dilomba kudi tshitupa tshitamba
bunene tshia beena Tshibambalu etshi.
Kanungu ka 138
Kakuyi dinyangakaja dia bulongolodi bukwabo bwa Dîyi dikulu edi, mishindu ya
Tshibambalu tshia batshipwita munwamfwanka anyi tshia batshipwita bakulumpa ya
kumanyisha ne ya kulondolola Bukalenga bunene, kumpanyi ya Mbulamatadi, nzubu
ne midimu ya Mbulamatadi idi:
a) lukonko lwa mukana anyi lwa pa dibeji kwikala anyi kakuyi dikokangana, kabayi
balulondeshisha kudi dieela dia tukanda;
b) lukonko lwa pa mianda ya lelu;
c) dieebeja dia diumvwija;
d) dituma dia bantu bwa kutangilula;
e) diteelejibwa kudi tusumbu tukese.
Mishindu ya dilondolola eyi idi yenzeka mu makanyika mafila kudi mukanda wa tuludiki
twa munda mwa Tshibambalu ne Tshibambalu ne ifikisha, pikalabio bieenzeka, ku
mukanda wa didiombola anyi wa ditangilula, mu lungenyi lwa tunungu twa 146 ne 147
twa Dîyi dikulu edi.
Kanungu ka 139
Badi mwa kudidila Kabadi ka Dîyi dikulu bwa kwambaku ne dîyi didibu baswa kupatula
kadieena diumvwangana ne Dîyi dikulu kudi:
a) Mulombodi wa ditunga, mu matuku dikumi ne ataanu adi alonda dîba divwabo
bamutumina dîyi dimana kwanyisha kashidi;
b) Bukalenge bunene, mu matuku dikumi ne ataanu adi alonda dimutuminabu dia
dîyi dimana kwanyisha kashidi,
c) Batshipwita munwamfwanka anyi batshipwita bakulumpa bûngi butwa ku tshia
dikumi tshimwe tshia beena mu Tshibambalu ne Tshibambalu, mu matuku
dikumi ne ataanu adi aloonda dianyisha diaadi kashidi.
Dîyi didi mwa kupatuka amu padibo badiamba ne didi diumvwangana ne Dîyi dikulu
kudi Kabadi ka Dîyi dikulu kadi kaakula mu matuku dikumi ne ataanu panyima pa
dimanya. Padi tshipungu etshi tshipita, badi bangata dîyi bu diumvwangana ne Dîyi
dikulu.
Kanungu ka 140
Mulombodi wa ditunga udi upatula dîyi mu matuku dikumi ne ataanu adibo
bamutuminadio panyima pa bipungu bidibu bafila kudi tunungu twa 136 ne 137 twa Dîyi
dikulu. Padi Mulombodi wa ditunga kayi mupatula dîyi mu bipungu biteeka kudi Dîyi
dikulu, dîyi edi didi dipatuka kabayi baditontolola.
Kanungu ka 141
Badi batwa Mêyi tshitampi tshia mbulamatadi ne baapatula mu tshibejibeji tshia
mbulamatadi.
Kanungu ka 142
Dîyi didi dipeta bwenzeji matuku makumi asatu panyima pa dipatuka diaadi mu
tshibejibeji tshia mbulamatadi, amba amu dioodio dilongolola mushindi mukwabo.
Mu nseka yônso, Bukalenga bunene budi bushindika diditangalaja diaadi mu mfwalansa
ne mu mwakulu ne mwakulu wa ku inayi ya ditunga, mu tshipungu tshia matuku
makumi asambombo kutwadijila ku dipatuka diaadio.

38

Kanungu ka 143
Bilondeshila bulongolodi bwa kanungu ka 86 ka Dîyi dikulu, Mulombodi wa ditunga udi
weelangana mvita ku dipangadika dia Tshipangu tshia baminisitila panyima pa
dianyisha dia Kapangu ka ku mutu kwa bilwilu ne dianyisha dia bibambalu biônso
bibidi.
Udi umanyisha beena Ditunga mu mukenji.
Makookeshi ne makanyika a beena mwabo, mu tshikondo tshia mvita anyi padibo
babwelela ditunga anyi badibunda kudi bantu ba pambelo badi baenzela dîyi.
Kanungu ka 144
Mu dilonda dia bulongolodi bwa kanungu ka 85 ka Dîyi dikulu edi, bulongolodi bwa
mbulamatadi wa tshimpitshimpi momumwe ne bwa mbulamatadi wa bilwilu,badi
babuteeja kudi Mulombodi wa ditunga.
Tshibambalu tshia batshipwita munwamfwanka ne Tshibambalu tshia batshipwita
bakulumpa bidi bibweela nanku mu Tshisangilu ne bukookeshi bujima. Padibio kabiyi
mu midimu badi babweja midimu ya pa bwayi mudibio mu kanungu ka 114 ka Dîyi
dikulu adi.
Mbulamatadi wa tshimpitshimpi anyi mbulamatadi wa bilwilu udi mwa kuteekibwa pa
tshitupa anyi pa tshipaapu tshijima tshia Ditunga bwa matuku makumi asatu.
Olodonase udi uteeka Mbulamatadi wa tshimpitshimpi anyi mbulamatadi wa bilwilu udi
ujika bwenzeji, kakuyi ditontolola, panyima pa dijika dia tshipungu tshidibu bateeka mu
kalongu kisâtu ka kanungu aka, pa kumbusha pikala Tshibambalu tshia batshipwita
munwamfwanka ne tshia batshipwita bukulumpe, pa dilomba dia Mulombodi wa ditunga
ne dipangadika dia Tshipangu tshia baminisitila, bifila dianyisha dia kulunguluja bwa
mpoolu milondangana ya matuku dikumi ne ataanu.
Tshibambalu tshia batshipwita munwamfwanka ne tshia batshipwita bakulumpe bidi, mu
dienza dia dîyi, mwa kukosa, dîba diônso, mbulamatadi wa tshimpitshimpi anyi
mbulamatadi wa bilwilu.
Kanungu ka 145
Padiku mbulamatadi wa tshimpitshimpi anyi mbulamatadi wa bilwilu, Mulombodi wa
ditunga udi wangata ,mu olodonase mushintakajila ngenyi mu Tshipangu tshia
baminisitila, mapangadika adi akengedibwa bwa kujikija bwaalu.
Amu padibu baatwa tshiâla , mapangadika aa adi atumibwa ku Kabadi ka Dîyi dikulu
kadi, maalu ônso mimanyika , kamba ne adi asesuka anyi kaena asesuka ku Dîyi
dikulu edi.
Kanungu ka 146
Panyima pa dishintakaja dia ngenyi mu Tshipangu tshia baminisitila, Minisitila
kavulambedi udi mwa kushindika, kumpala kwa Tshibambalu tshia batshipwita
munwamfwanka, bukookeshi bwa Bukalenga bunene pa ndongamu wende, pa diteeja
dia tshidiidi tshijima anyi pa disungula dia mukanda.
Tshibambalu tshia batshipwita munwamfwanka tshidi tshipeepeja bukookeshi bwa
Bukalenga bunene anyi bwa umwe wa ku beena Bukalenga bunene pa disungula dia
mukanda wa dianyisha anyi dia mukanda wa didiombola.

39

Mukanda wa ditangilula dia Bukalenga bunene badi bawangata ne mushinga amu
padiwu mutwa tshiâla kudi tshia binâyi tshimwe tshia beena tshibambalu tshia
batshipwita munwamfwanka.
Mukanda wa didiombola mutumina Bukalenga bunene badi bawangata ne mushinga
padiwu mutwa tshiâla kudi tshia dikumi tshimwe tshia beena tshibambalu tshia
batshipwita munwamfwanka.
Dishintakaja dia ngenyi ne dieela dia tukanda didi mwa kwenzeka amu panyima pa
mêba makumi anayi ne mwanda mukulu a difila dia mukanda. Badi babadika bûngi bwa
mêyi adi anyisha mukanda wa dimanyika anyi wa dieela mpata udibo mwa
kwanyisha anu padiku tshitupa tshitamba bunene tshia beena mu Tshibambalu tshia
batshipwita munwamfwanka. Padibo babenga mukanda wa ditangilula nansha wa
didiombola, bavwa bawutwa tshiâla badi mwa kulongolola mukanda mukwabo
munkatshi mwa midimu imwe ayi.
Ndongamu , diteeja dia tshidiidi tshiônso tshijima anyi mukanda udibo bateela ku
tulongo twapitshi badi bawangata bu mwanyishibwa pa kumusha padibo banyishai
mukanda wa ditangilula mu mikenji miteeka mu tulongo 2 ne 3 twa kanungu aka.
Minisitila kavulambedi udi ne bukookeshi bwa kulomba kudi Tshibambalu tshia
batshipwita bakulumpa dianyisha dia diteeja dia tshidiidi tshiônso tshijima.
Kanungu ka 147
Padi tshibambalu tshia batshipwita munwamfwanka tshianyisha mukanda wa
ditangilula,badi bangata Bukalenga bunene bu bulekela mudimu. Dîba edi Minisitila
kavulambedi udi ufila mukanda wa dilekele dia mudimu dia Bukalenga bunene kudi
Mulombodi wa ditunga mu mêba makumi abidi ne anaayi.
Padibo banyisha mukanda wa didiombola dia mweena Bukalenga bunene kampanda,
yêye ewu badi bamwangata bu mulekela mudimu.
Kanungu ka 148
Padiku dibenga kumvwangana dia munanunanu pankatshi pa Bukalenga bunene ne
Tshibambalu tshia batshipwita munwamfwaka, Mfumu wa Ditunga udi, panyima pa
diyukilangana ne minisitila kavulambedi ne Balombodi ba Tshibambalu tshia
batshipwita munwamfwanka ne tshia batshipwita bakulumpa, mwa kumungutula
Tshibambalu tshia batshipwita.
Dimungutula nansha dimwe kadieena mwa kwenzeka mu tshidimu tshidi tshilonda
masungulangana, nansha mu tshikondo tshia mbulamatadi wa tshimpitshimpi anyi wa
bilwilu anyi tshia mvita, nansha padi Ditunga ku bulombodi bwa mfumu wa
tshimpitshimpi.
Panyima pa dimungutuka dia Tshibambalu tshia Tshipwita munwamfwanka, Kasumbu
kadikadikle komekela Mianda ya Masungulangana kadi kabiikila beedi ba tukanda bwa
kusungulabo Tshibambalu tshia batshipwita munwamfwanka tshipiatshipia, mu
tshipungu tshia matuku makumi asambombo adi alonda dipatuka dia dipangadika dia
dimungutula.
Dikanga dia midimu ya tshibidilu anyi ya pa bwaayi badi badindija kakuyi ditontolola
bwa kumona mwa kulonda, pikalabio bienzeka, bulongolodi bwa kanungu ka 144.
Njila (mwinâyi) 4 : Bidi bitangila bukalenga bukoshi bwa nsambu
Kalongu ka (kumpala) 1. Bulongolodi bwa mu kabujima.

40

Kanungu ka 149 :
Bukalenga bukoshi bwa nsambu budi budilekelela ne bukalenga bulongolodi bwa mêyi
ne mikandu ne kabidi ne Bukalenga bunene.
Badi
babupeesha bilumbulwidi ebi : kabadi ka Dîyi dikulu,Kabadi kashipi ka
mapangadika, Kapangu ka Mbulamatadi, Kabadi ka kulu ka basalayi, tubadi ne tubinadi
twa basevila ne basalayi pamwe ne palake idi milamata ku bilumbulwidi abi.
Budi bukosa nsambu pa tshipaapu tshijima tshia ditunga mu dîna dia bantu bônso.
Mapangadika a tubadi ne tubinadi badi baakumbaja mu dîna dia Mulombodi wa
Ditunga.
Kabeena mwa kwaasa Tubinadi twa sungansunga anyi twa tshiumusha to, nansha
bôbu batwinyika dîna kayi.
Mêyi ne mikandu adi mwa kwaasa bilumbulwidi bipiluke mu mianda kampanda.
Bukalenga bukoshi bwa nsambu budi ne lupetu lwakaja kudi Kapangu ka kulu
komekela mianda ya bakoshi ba nsambu ne lutumina Bukalenge bunene bwa
kulufundabo mu ndongamu wa lupetu mujima wa Mbulamatadi. Mulombodi wa kumpala
wa Kabadi kashipi ka mapangadika ke udi ubuludika. Badi bamwambulwisha kudi
mufundi wa mikanda wa Kapangu ka kulu komekela mianda ya bakoshi ba nsambu.
Kanungu ka 150
Bukalenga bukoshi bwa nsambu ke budi bujadika budikadidi bwa muntu ne muntu
pamwe ne makookeshi a nshindameenu a bweena mwaabo.
Banzuji, mu dienza dia midimu yaabo, badi bakooka anu ku bumfumu bwa mêyi ne
mikandu.
Dîyi dilongolodi didi disunguluja ngikadilu wa bakoshi ba nsambu.
Mukoshi wa nsambu musomba mu nkwaasa kêna usambasamba to. Udi mwa kujuka
anu padibo bamuteeka mwaba mupiamupia anyi ku didilombela diende anyi mu
dikombolangana ditookesha ne dipangadika kudi Kapangu ka kulu komekela mianda ya
bakoshi ba nsambu.
Kanungu ka 151
Bukalenga bunene kabweena mwa kutumina nzuji dîyi padiye mu mudimu wende to,
anyi kutangila bilumbu, anyi kunyangakaja lwendu lwa dilumbulwisha, anyi kubenga
mwa kukumbaja dipangadika dia bilumbulwilu.
Bukalenge bwenji bwa mêyi kabweena mwa kukosa bilumbu bidi bitangila bilumbulwidi
anyi kukudimuna dipangadika dia bilumbulwilu anyi kubenga ne kabadikumbaji to.
Dîyi diônso didi dikeba mwa kufila dipangadika ku tshilumbu tshitshidi tubadi tulonga
didi dia patupu ne kadieena ne tshididi dienza to.
Kanungu ka 152
Kapangu ka kulu komekela mianda ya bakoshi ba nsambu kadi tshitupa tshidi tshiludika
bukalenga bukoshi ba nsambu.
Kapangu ka kulu komekela mianda ya bakoshi ba nsambu badi bakakumbaja kudi:
- Mulombodi wa Kabadi ka Dîyi dikulu;
- Mulombodi wa palake mulamatshisha ku Kabadi ka Dîyi dikulu;
- Mulombodi wa kumpala wa Kabadi kashipi ka mapangadika;

41

-

-

-

Mulombodi wa palake mulamatshisha ku Kabadi kashipi ka ma pangadika;
Mulombodi wa kumpala wa Kapangu ka Mbula Matadi;
Mulombodi wa palake mulamatshisha ku Kapangu ka Mbulamatadi;
Mulombodi wa kumpala wa Kabadi ka kulu ka basalayi;
Balombodi ba palake milamatshisha ku Kabadi ka kulu ka basalayi;
Balombodi ba kumpala ba Tubadi twa kabweendela;
Balombodi ba palake milamatshisha ku Tubadi twa kabwendela;
Balombodi ba kumpala ba Tubadi twa Mbula Matadi twa kabwendela;
Balombodi ba palake milamatshisha ku Tubadi twa Mbula Matadi twa kabwendela.
Balombodi ba kumpala ba Tubadi twa basalayi;
Banzuji ba basalayi ba kulu;
Balumbulwishi basomba mu nkwaasa babidi; pa bukookeshi ne bukookeshi bwa
kabadi ka kabwendela, basungula kudi balumbulwishi bônso ba mu tshitupa etshi
bwa tshipungu tshia bidimu bisatu;
Balumbulwishi ba palake babidi, pa bukookeshi ne bukookeshi bwa Kabadi ka
kabwendela, basungula kudi balumbulwishi bônso ba mu tshitupa etshi bwa
tshipungu tshia bidimu bisatu;
Mulumbulwishi musomba mu nkwaasa umwe, pa bukookeshi ne bukookeshi bwa
Kabadi ka basalayi;
Mulumbulwishi wa palake umwe pa bukookeshi ne bukookeshi bwa Kabadi ka
basalayi.

Kadi kalongolola diangata ku mudimu, dibandisha miânzu ne diipata dia balumbulwishi
ku mudimu.
Kadi kenza mudimu wa kukanyika balumbulwishi bwa kulondabu mêyi ne mikandu.
Kadi kafila mwaku mudiku kamona mu mianda ya dilomba dia luse.
Dîyi didi difila bulongolodi ne lwendu lwa Kapangu ka kulu komekela mianda ya
balumbulwishi.
Kalongu kibîdi : Bidi bitangila bilumbulwilu bia beena mwabo bôbo nkayabu.
Kanungu ka 153
Badi bênza bilumbulwilu bia nsambu ya pankatshi pa beena mwabo bôbo nkayabu
bikumbajangana kudi tubadi na tubinadi twa basivila ne twa basalayi tuteeka mu
bukookeshi bwa Kabadi kashipi ka mapangadika.
Kakuyi dinyangakaja dia bukookeshi bukwabo budi Dîyi edi anyi mêyi ne mikandu ya
ditunga mikapeesha, Kabadi kashipi ka mapangadika kadi katangila malomba a
ditangilula, panyima pa mapangadika mangata mu tshitupa tshia ndekeelu kudi Tubadi
ne tubinadi twa basivila ne twa basalayi.
Mu bulongolodi bwenza kudi Dîyi dikulu ne kudi mêyi a ditunga, Kabadi kashipi ka
mapangadika kadi katangila mu tshitupa tshia kumpala ne mu tshia ndekeelu bibawu
bibunda kudi:
- batshipwita munwamfwanka ne batshipwita bakulumpe;
- beena Bukalenga bunene bônso ba ditunga pa kumbusha Minisitila
Kavulambedi;
- beena Kabadi ka Dîyi dikulu;
- balumbulwishi ba ku Kabadi kashipi ka mapangadika ne balumbulwishi ba
ku palake waku;
- beena Kapangu ka Mbulamatadi ne beena palake mulamatshisha ku
Kapangu aka;

42

-

beena ku Kapangu ka mianda ya lupetu ne beena palake mulamatshisha
ku Kapangu aka;
balombodi ba kumpala ba Tubadi twa kabwendela ne bamfumu ba palake
milamatshisha ku Tubadi etu;
balombodi ba kumpala ba Tubadi twa Mbulamatadi twa kabwendela ne
bamfumu ba palake milamatshisha ku Tubadi etu;
banguvenêla, bindonda bia banguvenêla ba polovensa ne baminisitila ba
polovensa;
balombodi ba Bisangilu bia polovensa.

Tubadi ne tubinadi, twa beena mwaabo ne twa basalayi, tudi tulonda ndondu ya
pankatshi pa matunga idi ditunga ditaba mu njila mululame, mêyi, mapangadika
maludiki, padiwo kâyi abengangana ne mêyi ne mikandu ne kabukulu kadi kafila
bulongama bwa bantu bônso ne bibidilu bia mulowu.
Mêyi a ditunga adi aleeja bulongolodi, lwendu ne makookeshi a bilumbulwilu bia beena
mwabo bôbo nkayabu.
Kalongu (kisâtu) 3: Bidi bitangila lukongu lwa bilumbulwilu bia nsambu pankatshi
pa bantu ne Mbulamatadi.
Kanungu ka 154
Badi bênza lukongu lwa bilumbulwilu bia nsambu pankatshi pa bantu ne Mbulamatadi
ludibo bakumbaja kudi Kapangu ka Mbulamatadi ne bilumbulwilu bia mianda ya
mbulamatadi.
Kanungu ka 155
Kakuyi dinyangakaja dia makookeshi makwabo adi Dîyi dikulu ne mêyi ne mikandu
akapeesha, Kapangu ka Mbulamatadi kadi katangila, mu tshitupa tshia kumpala ne mu
tshitupa tshia ndekeelu, malomba a ditangilula bilumbu bwaalu mbadiâta mêyi ne
mikandu ku makasa, malomba mikala atontolola ngenzelu, nkoselu wa bilumbu ne
mapangadika a bamfumu ba mbulamatadi munene.
Kadi katangila mu kabwendela malomba a ditangilula
mapangadika a tubadi twa Mbulamatadi twa kabwendela.

bilumbu mikala

atontolola

Kadi katangila, padiku kakuyi bilumbulwilu bikwaabo bidi ne bukookeshi abu, malomba
a kufutshibwa bwa kulongola bubi bwa pa bwabo, bumweeneka anyi bwikala mu
lungenyi lwa muntu, bufumina ku dipangadika diangata anyi dituma kudi bamfumu ba
Ditunga. Kadi kakosa tshilumbu mu bululama ne kikala kangata ne mushinga mianda
yônso idi mwa kwambulwisha bantu bônso anyi muntu nkayende.
Dîyi didi dileeja bulongolodi , bukookeshi ne lwendu lwa bilumbulwilu bia lukongu lwa
mbulamatadi.
Kalongu (kinâyi) 4: Bidi bitangila bilumbulwilu bia basalayi.
Kanungu ka 156
Bilumbulwilu bia basalayi bidi bitangila bilumbu bibunda kudi beena bilwilu ne
bampulushi.
Mu dîba dia mvita anyi didibo bapeesha bilwilu bukookeshi bwa kubweeja bulongama
mu bantu bônso,anyi didibo badiundisha bukookeshi bwa kubwejabu budipope,
Mulombodi wa Ditunga mu dipangadika dilonga mu Kapangu ka baminisitila, udi mwa
kwanji kwimanyika pa tshipaapu tshiônso tshia Ditunga anyi pa tshitupa tshimwe

43

tshiaadi ne bwa bûngi bwa matuku ne bibawu bidiye uteela, midimu ya dinyookangana
ya bilumbulwidi bia bantu bônso pa kumbusha beena tshidiidi, bwa kuyipeesha
bilumbulwidi bia basalayi. Kadi nansha nanku, kabeena mwa kwanji kwimanyika
midimu ya kabadi ka kabwendela to.
Dîyi dilongolodi didi difila tuludiki twa
bilumbulwilu bia basalayi.

bukookeshi, bulongolodi ne lwendu lwa

Njila (mwitanu) 5: Bidi bitangila Kabadi ka Dîyi dikulu
Kanungu ka 157
Kudi Kabadi ka Dîyi dikulu.
Kanungu ka 158
Kabadi ka Dîyi dikulu badi bakakumbaja kudi bantu tshiteema bateeka kudi Mulombodi
wa Ditunga, yêye nkayende mudisungwila basatu ba ku bôbu abu, Tshimamwende
wa Bukalenga patshi, mu tshisangilu tshiatshi tshinene, tshifila bantu basatu ne
Kapangu ka kumutu ka bakoshi ba nsambu kafila bantu basatu . Bia bisatu bibidi bia
beena Kabadi ka Dîyi dikulu badi ne tshia kwikala bamanyi ba mêyi ne mikandu
bafumina mu midimu ya bukoshi bwa nsambu, ya diakwilangana ku bilumbulwilu anyi
ya tulasa tukulumpe.
Tshipungu tshia beena Kabadi ka dîyi dikulu tshidi tshia bidimu tshiteema kabayi
batshiambulula.
Kabadi ka dîyi dikulu badi bakenzulula mu tshimwe tshia bisatu tshiaku panyima pa
bidimu biônso bisatu. Nansha nanku, dîba diônso didibo bakenzulula, badi babwita
mêsu bwa kusobola dîna dimwe ku bitupa biônso.
Mulombodi wa Kabadi ka Dîyi dikulu badi bamusungula kudi bakwende bwa
tshipungu tshia bidimu bisatu tshidibo mwa kwambulula musangu umwe. Udi upeta
bukalenga padi dipangadika dia Mulombodi wa Ditunga dipatuka.
Kanungu ka 159
Kabeena mwa kwangata muntu mu Kabadi ka dîyi dikulu:
a) padiye kayi mweena Kongu;
b) padiye kayi uleeja ne udi ne dimanya dipiluke dia bidimu dikumi ne bitanu mu
mianda ya bukoshi bwa nsambu anyi ya tshidiidi.
Kanungu ka 160
Badi bimikila Kabadi ka dîyi dikulu mudimu wa kutangilula lungenyi lwa dîyi dikulu ludi
mu mêyi ne mikandu ne mu ngenzelu idi mikala ne bukola bwa mêyi ne mikandu.
Mêyi malongolodi, kumpala kwa kupatukau, ne Mêyi maludiki a mianda ya munda
mwa Bibambalu bia Tshimamwenda wa bukalenga ne mwa Tshisangilu tshiaatshi
tshinene,mwa Kasumbu kadikadile komekela mianda ya Masungulangana mu ditunga
ne kabidi mwa Kapangu ka kulu komekela mianda ya Diumvwa ne dimona dia
bimfwanyi ne ya dishintakaja ngenyi, kumpala kwa kutwadija mwa kualonda, badi ne
tshia kuatuma ku Kabadi ka dîyi dikulu kadi ne tshia kwamba ne adi aneemeka Dîyi
dikulu.
Anu kabidi bwa kutangilula lungenyi lwa Dîyi dikulu, Mulombodi wa Ditunga, Minisitila
Kavulambedi, Mulombodi wa Tshimbambalu tshia batshipwita munwamfwanka,
Mulombodi wa Tshibambalu tshia batshipwita bakulumpe anyi tshia dikumi tshimwe

44

tshia batshipwita munwamfwanka anyi batshipwita bakulumpe,badi mwa kutuma mêyi
ne mikandu ku Kabadi ka dîyi dikulu, kumpala kwa kuapatulabo.
Kabadi ka dîyi dikulu nkadi ne tshia kutangila dilomba adi, mu tshipungu tshia ngondo
umwe. Nansha nanku, pa dilomba dia Bukalenga bunene, padibio bisumpakaja, badi
mwa kupwekesha tshipungu etshi ku matuku mwanda mukulu.
Kanungu ka 161
Kabadi ka dîyi dikulu kadi katangila malomba a ditangilula ngumvwilu wa Dîyi dikulu, pa
dilomba dia Mulombodi wa Ditunga , dia Bukalenga bunene, dia Mulombodi wa
Tshibambalu tshia batshipwita bakulumpe, dia Mulombodi wa Tshibambalu tshia
Batshipwita munwamfwanka, dia tshia dikumi tshimwe tshia beena tshibambalu
tshimwe ne tshimwe tshia Tshimamwenda wa bukalenga, dia banguvenêla ba
polovensa ne dia balombodi bia bimamwenda wa bukalenga bia polovensa.
Kadi kakosa nsambu idi mitangila masungula a Mulombodi wa Ditunga ne a bena
Tshiamwenda wa bukalenga pamwe ne idi mitangila dieebeja dia beena ditunga.
Kadi katangila difwilakana dia makookeshi pankatshi pa Bukalenga bunene ne
Bukalenga bwenji bwa mêyi ne mikandu ne kabidi pankatshi pa Mbulamatadi ne
polovensa.
Kadi katangila malomba bwa ditangilula, panyima pa mapangadika mangata kudi
Kabadi kashipi ka mapangadika ne kudi Kapangu ka Mbulamatadi, anu paditu mwa
kupangadika mwa kufila tshilumbu ku bilumbulwilu bidi bitangila mianda ya bantu
nkayabu anyi ku bilumbulwilu bidi bitangila nsambu ya pankatshi pa bantu ne
mbulamatadi.
Badi mwa kwitaba dilomba adi anu pikalabu bafila ditontolola dia tshilumbulwilu ku
Kabadi kashipi ka mapangadika anyi ku Kapangu ka Mbulamatadi.
Dîyi didi dileeja mishindu ya kubweeja malomba aa ne bipeta biawu mudibio babiâmba
mu tunungu tudi tudianjila.
Kanungu ka 162
Kabadi ka Dîyi dikulu kadi katangila tshilumbu tshia dibenga kumvwangana dia Dîyi
dikulu ne dipangadika diônso dia mêyi ne mikandu anyi dia buludiki, difila ku anyi kudi
tshilumbulwilu kampanda.
Muntu yônso udi mwa kuya ku Kabadi ka Dîyi dikulu bwa kuleeja dibenga
kumvwangana dia Dîyi dikulu ne dipangadika diônso dia bwenji anyi dia buludiki.
Udi kabidi mwa kuya ku Kabadi ka dîyi dikulu mu kulonda kwa tshilumbu tshiadibenga
kumvwangana ne dîyi dikulu tshijula mu tshilumbu tshidi tshimutangila kumpala kwa
tshilumbulwilu kampanda.
Tshiôtshi etshi tshidi tshianji kulekela ditangila dia tshilumbu etshi ne tshidi
tshimanyisha Kabadi ka dîyi dikulu, mianda yônso mimanyika.
Kanungu ka 163
Kabadi ka Dîyi dikulu kadi tshilumbulwilu tshia manyooka tshia Mfumu wa Ditunga ne
Minisitila wa Kavulambedi mu bitupa ne mishindu milongolola kudi Dîyi dikulu.
Kanungu ka 164
Kabadi ka Dîyi dikulu kadi nzuji wa manyooka wa Mulombodi wa ditunga ne wa
Ministila wa kumpala bwa bibawu bia tshidiidi bia dipangila dia ditunga, dipeeja dia

45

Tshimamwenda wa bukalenga, dinyanga dia lumu anyi diupula dia mushinga wa
ditunga pamwe ne bwa bibawu bia bantu batabala ne bwa bibawu bikwabo ku mêyi ne
mikandu ya bantu bônso, bibawu bibunda mu midimu yabo anyi pa dîba dia midimu
yabo. Kadi kabidi ne bukookeshi bwa kulumbulwisha badibo babunda nabo bilumbu ne
bavwa babambulwisha.
Kanungu ka 165
Kakuyi dinyangakaja dia bulongolodi bukwabo bwa Dîyi dikulu ditudi nadio edi, mudi
dipangila dia ditunga pikala Mulombodi wa Ditunga mudiâta Dîyi dikulu ku makasa mu
budiswila bwenda anyi pikalabo bajadika ne yêye ne Minisitila kavulambedi, badi bênza,
bênza pamwe anyi bambulwisha bakwabo mu didiata ku makasa dinene ne kadiyi
kwela mpata dia Mapa a muntu yônso, anyi mu diabanyina beenyi tshitupa tshia
bulaba bwa ditunga.
Kudi dinyanga dia lumu anyi diupula dia mushinga wa ditunga bu mudi dîba didi
lwendu lwa Mulombodi wa Ditunga anyi lwa Minisitila wa Kavulambedi lubengangana
ne bibidilu bia mulowu anyi padibo babajadikila ne badi bênza, bênza pamwe anyi
bambulwisha bakwabo mu ditulakaja dibi dia lupetu, dibwejilangana anyi dineema
dikandikibwe.
Kudi tshibawu tshia mutabala mu lwendu lwa Mulombodi wa Ditunga anyi lwa Minisitila
kavumbadi padiye wenza mudimu ne nzubu idi ne mushinga anyi ne bia kupaana bidiye
mumanyina mianda yabi misokoma kadi mwikala wanji kubidiila makasa kumpala kwa
mianda eyi kumanyikayi kudi bantu bônso.
Mu tshibawu tshia mutabala mudi disumba anyi disumbisha dia bintu dishindameena pa
dimanya dia mianda idi beena bintu kabayi mwa kumanya tshiendelela.
Mudi dipeeja dia Tshimamwenda wa bukalenga padi, ku nkonku miela kudi
Tshibambalu tshimwe anyi tshikwabo tshia Tshimamwenda wa bukalenga pa bidi
bitangila midimu ya Bukalenga bunene, Minisitika kavulambedi kayi ufila diandamuna
nansha dimwe mu tshipungu tshia matuku makumi asatu.
Kanungu ka 166
Dipangadika dia kulondeshisha ne dia kufunda Mulombodi wa ditunga ne Minisitila
kavulambedi badi badieelela tukanda kudi tshitupa tshinene tshia bia bisatu bibidi bia
beena Tshimamwenda wa bukalenga badi benza Tshisangilu tshinene bilondeshila
dikasa dia kulonda dilongolola kudi dîyi diludiki dia mianda ya munda mwaatshi.
Dipangadika dia kulondeshisha ne dia kufunda beena bukalenga bunene badi
badieelela tukanda kudi tshitupa tshidi tshipita bûngi tshia beena tshibambalu tshia
batshipwiita munwamfwanka bilondeshile bulongolodi bwa dîyi diludiki dia mianda ya
munda mwaatshi.
Beena bukalenga bunene badibo bafunda badi ne tshia kudilekeela mudimu.
Kanungu ka 167
Pikalabo babapiisha, badi bumbusha Mulombodi wa Ditunga ne Minisitila Kavulambedi
ku mudimu. Kabadi ka Dîyi dikulu ke kadi kamanyisha dibumbusha adio.
Muntu keena mwa kwanji kufunda Mulombodi wa ditunga ne Minisitila Kavulambedi ku
tubadi bwa bibawu bikalabo babûnda pambelu pa midimu yabo too ne ku tshikondo
tshiaajika bumfumu bwabo. Mu dîba edi, badi banji kwimanyika manyooka.

46

Kanungu ka168
Mapangadika a Kabadi ka dîyi dikulu kabeena mwa kuatontolola to ne badi ne tshia
kuakumbaja diakamwe. Adi akanyika ne atuma dîyi kudi bamfumu ba Mbulamatadi,
kudi bamfumu bônso baludiki ba mianda ya mbulamatadi ne ya bilumbulwilu bia bantu
bônso ne bia basalayi, ne kudi muntu ne muntu.
Dipangadika diônso didibo bamba ne kadieena dineemeka Dîyi dikulu kadieena ne
bukola to, kakuyi dieebeja muntu bwaalu.
Kanungu ka 169
Bulongolodi ne lwendu lwa Kabadi ka dîyi dikulu badi babulêja kudi dîyi dilongolodi
Njila (mwisambombo) 6: Bidi bitangila lupetu lwa Mbulamatadi
Kalongu ka (kumpala) 1: Bulongolodi bwa mu kabujima
Kanungu ka 170
Franc congolais ke udi kabujima kamwe ka kashintu ka Ditunga dia Kongu wa Mungala.
Udi ne bukookeshi bwa kufuta mabanza pa tshipaapu tshijima tshia ditunga.
Kanungu ka 171
Lupetu lwa bukalenga bunene ne mpetu ya polovensa idi mitapuluke.
Kanungu ka 172
Dikumbaja dia ndongamu wa midimu ya lupetu didi ditwadija mu dia kumpala dia
tshiongu ne didi dijika mu dia 31 dia tshiswa-munene.
Kanungu ka 173
Kabadi ka mianda ya lupetu kadi kamanyisha bûngi bwa lupetu bônso bwa Ditunga ku
Tshimamwenda wa bukalenga tshidimu tshiônso ne kafila kaaku ka dioosha.
Mêyi a ditunga ke adi aakaja bûngi bwa lupetu lwa Ditunga bônso.
Kanungu ka 174
Anu mêyi a ditunga ke adi mwa kukosa bitadi.
Diambulwisha ku majitu a mbulamatadi didi
dikanyika dia muntu yônso udi
usanganyibwa mu Ditunga dia Kongu wa Mungalata.
Dilekedibwa anyi dipeepeja dia bitadi didi mwa kwenzeka anu mu diswa dia mêyi a
ditunga.
Kanungu ka 175
Ndongamu wa lupetu lwa Mbulamatadi bu mudi lwa Bukalenga bunene ne lwa
polovensa badi bamwenza musangu umwe ku tshidimu kudi dîyi. Bûngi bwa lupetu ludi
lubweela lwa ditunga dijima ludibo bapeesha polovensa badi babuteeka mu bia lukama
40. Badi babwangatshila ku tshiengedi.
Mêyi a ditunga adi ateela mêna a mpetu mikwabo ya mu musoku ne mushindu wa
kuyabanya.
Kalongu (kibîdi) 2: Bidi bitangila tshibutshilu tshinena
Kanungu ka 176
Tshibutshilu tshinene tshia Kongu ke tshidi tshikala nzubu mupatudi wa kashintu wa
ditunga dia Kongu wa Mungalata.

47

Pa mwânzu ewu, mudimu watshi udi wa:
a) bulami bwa lupetu lwa mbulamatadi;
b) dikuba ne dishindamija dia bulongolodi bwa mianda ya kashintu;
c) disunguluja ne dikumbaja dia bulongodi bwa mianda ya kashintu;
d) ditangilula dia bujima bwa mianda ya tshibutshilu;
e) difila dia ngenyi mitangila bubanji ne lupetu kudi Bukalenga bunene.
Mu dikumbaja dia midimu eyi ne makookeshi aa, Tshibutshilu Tshinene tshia Kongu
tshidi tshidikadile ne tshidi ne bukookeshi bwa kudiludika nkayatshi.
Kanungu ka 177
Bulongolodi ne lwendu lwa Tshibutshilu tshinene tshia Kongu badi babuleeja kudi mêyi
malongolodi.
Kalongu (kisâtu) 3: Bidi bitangila Kabadi ka mianda ya lupetu.
Kanungu ka 178
Badi bâsa Kabadi ka mianda ya lupetu mu ditunga dia Kongu wa Mungalata.
Kabadi ka mianda ya lupetu kadi ku bukookeshi bwa Tshimamwenda wa bukalenga.
Beena ku Kabadi ka mianda ya lupetu badi babateeka, babumbusha anyi babiipata ku
mudimu kudi Mulombodi wa ditunga, panyima pa dianyisha dia Tshimamwenda wa
bukalenga.
Beena ku Kabadi ka mianda ya lupetu badi ne tshia kujadika ne badi bamanyi bapiluke
mu mianda ya lupetu, ya mêyi ne mikandu ne ya diludika dia mianda ya mbulamatadi
ne badi ne tshia kujadika kabidi ne bakaadi bênza midimu eyi bidimu kabiyi bishadila
ku dikumi.
Kanungu ka 179
Dikumbajangana,bulongolodi ne lwendu lwa Kabadi ka mianda ya lupetu badi babuleeja
kudi mêyi malongolodi.
Kanungu ka 180
Kabadi ka mianda ya lupetu kadi katangilula, mu mishindu mileeja kudi mêyi a ditunga,
diludika dia lupetu lwa mbulamatadi, dia bintu bia mbulamatadi pamwe ne dia lupetu
lwa mbulamatadi ya polovensa, ya bitupa bia teletwale bidiludika ne ya biâpu bia
mbulamatadi.
Kadi kapatula tshidimu tshiônso mulubu udiku kenzela Mulombodi wa Ditunga,
Tshimamwenda wa bukalenga ne Bukalenga bunene.
Mulubu ewu badi baupatula mu Tshibejibeji tshia mbulamatadi.
Kalongu (kinâyi) 4: Bidi bitangila Tshibutshilu tshia ditunga tshiabanyi tshia
mpetu ne bintu.
Kanungu ka 181
Badi bâsa Tshibutshilu tshia ditunga tshiabanyi tshia mpetu ne bintu. Tshidi ne bwikadi
bufila kudi mêyi a ditunga.
Tshibutshilu tshia ditunga tshiabanyi tshia mpetu ne bintu mudimu watshi udi wa kufila
lupetu bwa kukumbajija bingenyingenyi ne ndongamu ya dieela dia lupetu mu midimu
ya Mbulamatadi, bwa kujadika diswikangana dia beena ditunga ne bwa kololola
dishilangana mu divunguluka pankatshi pa polovensa ne pankatshi pa bitupa bia
teletwala bikwabo bidiludika.

48

Tshidi ne lupetu lulongama lufila kudi Lubandi lwa Mbulamatadi lwipatshila bia lukama
10 bia lupetu lônso lwa ditunga dijima ludi lubwêla ne ludi Mbulamatadi upeta ku
tshidimu tshiônso.
Tshidi ku bukokeshi bwa Bukalenga bunene.
Mêyi maludiki adi aleeja bulongolodi bwatshi ne lwendu lwatshi.
Njila wa 7 : Bidi bitangila Bampulushi ba ditunga dijima ne bilwilu.
Kalongo ka (kumpala) 1: Bidi bitangila bampulushi ba ditunga dijima
Kanungu ka 182
Bampulushi ba ditunga dijima badi babimikila dikuba dia bantu bônso, dikuba dia
bantu ne bintu biabo, dilaminyina ne dipingaja dia bulongama bwa bantu bônso pamwe
ne dilama pabwipi dia bamfumu banene.
Kanungu ka 183
Bampulushi ba ditunga dijima kabeena babwelakana mu mianda ya tshidiidi to.
Badiku bwa beena ditunga bônso ba Kongu. Muntu nansha umwe kêna mwa
kubumbusha mu njila wabo bwa kumwenzelabo yêye nkayende mudimu to.
Bampulushi ba ditunga dijima badi benza mudimu wabo pa tshipaapu tshijima tshia
ditunga, mu dineemeka dia Dîyi dikulu ditudi nadio edi ne dia mêyi ne mikandu ya
Ditunga.
Kanungu ka 184
Bampulushi ba ditunga dijima badi bakookela bamfumu badi kabayi basalayi ba
mwaba udibo benzela mudimu ne badi ku dîyi dia minisitila mwimikila mianda ya
munda wa ditunga.
Kanungu ka 185
Bûngi bwabo mu tshipidi tshiônso, midimu ya kutuma dîyi dîba diônso ne miaba yônso,
idi ne tshia kulondeshila bipangidikilu bilelela bitangila popamwe dikumbana dia
mubidi,dia kalasa kalonga ne bibidilu bîmpe pamwe ne dileeja dia mpala dia
momumwe dia polovensa ne polovensa.
Kanungu ka 186
Mêyi malongolodi adi aleeja bulongolodi ne lwendu lwa midimu ya bampulushi ba
ditunga dijima.
Kalongu (kibîdi) 2 : Bidi bitangila bilwilu
Kanungu ka 187
Mu bilwilu mudi bilwilu bia pabuloba,bilwilu bia mu lupepela, bilwilu bia mu mâyi ne
midimu yabi mibikwatshishi; bidi ne mudimu wa kusungidila bujima bwa tshipaapu
tshia ditunga ne mikalu yadi.
Mu makanyika mafila kudi mêyi a ditunga, bidi biambulwisha, mu dîba dia ditalala, ku
ditantshisha dia bubanji, dia nsombelu wa bantu ne dia bunkambwa pamwe ne ku
dikuba dia bantu ne bintu biaabo
Kanungu ka 188
Bilwilu bidi bia ditunga dijima. Bidi bienzela ditunga diônso dijima mudimu.

49

Muntu nansha umwe, tshianana udi upeta dinyooka dia dipangila dia ditunga, kêna
mwa kubiumbusha mu njila wabi bwa kumwenzelabio yêye nkayenda mudimu to.
Kabieena bibweelakana mu mianda ya tshidiidi to ne bidi bikookela bamfumu badi
kabayi basalayi.
Kanungu ka 189
Bûngi bwabi mu tshipidi tshiônso, midimu ya kutuma dîyi dîba diônso ne miaba yônso
idi ne tshia kulondeshila bipangidikilu bilelela bitangila popamwe dikumbana dia mubidi,
dia kalasa kalonga, bibidilu bîmpe pamwe ne dileeja dia mpala dia momumwe dia
polovensa ne polovensa.
Kanungu ka 190
Muntu nansha umwe, tshianana udi upeta dinyooka dia dipangila dia ditunga, kêna
mwa kwaasa bisumbu bia basalayi, bia bifwanangana ne bia basalayi anyi bilwilu
biende nkayende, anyi kwambulwisha babitenda ne bia lufu.
Kanungu ka 191
Mêyi malongolodi adi aleeja bulongolodi ne lwendu lwa Bilwilu.
Kanungu ka 192
Badi bênza Kapangu ka kulu ka disungidila ditunga.
Kapangu ka Kulu ka disungidila ditunga badi bakaludika kudi Mulombodi wa Ditunga ne
padiye kayi kôku anyi yêye mwikala mupumbishibwe, kudi Minisitila kavulambedi.
Mêyi malongolodi adi aleeja bulongolodi,
Kapangu ka kulu ka disungidila dia ditunga.

bukumbaji, makookeshi ne lwendu lwa

Njila wa 8: Bidi bitangila buludiki bwa mianda ya mbulamatadi
Kanungu ka 193
Buludiki bwa mianda ya mbulamatadi kabweena bubweelakana mu mianda ya tshidiidi,
kabweena butwa ku tshia muntu ne kabweena ne kansungansunga.
Muntu nansha umwe keena mwa kubumbusha mu njila wabo bwa kumwenzelabo
mudimu yêye nkayende anyi bwa kwenzabu midimu idi imusankisha yêye. Badi
babukumbaja kudi midimu ya mbulamatadi, ne biâpu ne midimu idi mifwanangana nayi.
Kanungu ka 194
Mêyi malongolodi adi aleeja bulongolodi ne lwendu lwa midimu ya mbulamatadi ya
bukalenga bunene, ya polovensa ne ya bitupa bia teletwale bidiludika.
MUTU WA MUKANDA (MWINÂYI) IV: Bidi bitangila polovensa
Tshitupa tshia (kumpala) 1: Bidi bitangila bishimikidi bia polovensa
Kanungu ka 195
Bishimikidi bia polovensa mbiôbi ebi:
a) Tshimamwenda wa bukalenga tshia polovensa
b) Bukalenga bwa mu polovensa.
Kanungu ka 196
Dilongolola dia polovensa didi dilondeshila ngenyi miludiki mifila mu mulongo (mwisâtu) 3 wa dîyi ditudi nadi
edi.
Dikosolola dia teletwale munda mwa polovensa badi badifila kudi dîyi dilongolodi.

50

Kanungu ka 197
Tshimamwenda wa bukalenga tshia mu polovensa ke tshitupa tshifidi tshia ngenyi tshia
polovensa. Tshidi tshifila ngenyi mu mianda ya makookeshi malamina polovensa ne
tshidi tshilondolola Bukalenga bwa polovensa pamwe ne midimu ya mbulamatadi ya
mu polovensa ne mu misoko.
Beena Tshimamwenda wa bukalenga badi
polovensa.

bababiikila ne batshipwita

ba mu

Batshipwita ba mu polovensa badi bapatukila mu disungula dia kudi bantu bônso dia
tshikosu ne dia muntu ne muntu pa bwende , anyi badi babateeka amu nanku mu
diumvwangana bwa tshipungu tshia mvula itanu idibu mwa kwambulula.
Bûngi bwa batshipwita ba mu polovensa bateeka amu nanku mu diumvwangana
kabweena mwa kupita pa tshia dikumi tshimwe tshia bûngi bwa beena Tshimamwenda
wa bukalenga tshia polovensa.
Kabuyi bunyangakaja bulongolodi bwa Dîyi dikulu ditudi nadi edi, bulongolodi bwa
tunungu 100,101,102, 103, 108 ne 109 budi butangila, bilondeshila dishintuluka dia
maalu, Bimamwenda wa bukalenga bia mu polovensa.
Kanungu ka 198
Bukalenga bwa polovensa badi babutwangaja kudi Nguvelenela, tshindonda tshia
Nguvenêla ne ba minisitila ba polovensa.
Nguvenela ne tshindonda tshienda badi babasungula bwa tshipungu tshia mvula itanu
tshidibo mwa kwambulula musangu umwe kudi batshipwita ba mu polovensa
munkatshi anyi pambelu pa Tshimamwenda wa bukalenga tshia polovensa. Badi
babashikika mu nkwaasa kudi olodonase wa Mulombodi wa ditunga.
Baminisitila ba mu polovensa badi babangata kudi nguvenêla munda anyi pambelu pa
Tshimamwenda wa bukalenga tshia polovensa.
Buswikakaji bwa bukalenga bwa polovensa budi ne tshia kwangata bweena mpala bwa
polovensa ne mushinga.
Bûngi bwa baminisitila ba polovensa kabweena ne tshia kupita pa dikumi to.
Kumpala kwa kusomba mu nkwaasa, nguvenêla udi umanyisha Tshimamwenda wa
bukalenga tshia polovensa ndongamu wa bukalenga bwende.
Padibo bitabuja ndongamu ewu kudi tshitupa tshipita bunene tshia bantu badi
bakumbajija Tshimamwenda wa bukalenga tshia polovensa, tshiôtshi Tshimamwenda
wa bukalenga etshi tshidi tshiteeka baminisitila mu nkwaasa.
Beena Bukalenga bwa polovensa badi mwa kubumbusha ku mudimu mu tshibûngi
anyi ku muntu ku muntu pa nkayenda, pikala dilomba dia ditangilula anyi dia
didiombola difila kudi Tshimamwenda wa bukalenga tshia polovensa ditabijibwe.
Bulongolodi bwa tunungu twa 146 ne 147 twa Dîyi dikulu ditudi nadi edi budi butangila,
bilondeshila dishintuluka dia mianda, beena Bukalenga bwa polovensa.
Kanungu ka 199
Polovensa ibidi anyi ya bûngi idi mwa kulongolola, mu diumvwangana, mwaba wa
kubotakajila ne wa kutwangajila tshidiidi tshiayi ne kabidi kuludika pamwe bitupa
bikwabo bidi midimu yabi mikala itangila bu mianda idi ikumbanangana ne makookeshi
ayi.

51

Kanungu ka 200
Mbênza tshisangilu tshia ba Nguvenêla ba polovensa.
Tshidi ne mudimu wa kufila ngenyi ne kwambulwisha mwa kupeta ngenyi idi itangila
tshidiidi tshia kwenza ne idi itangila mêyi adi ditunga mwa kweela.
Tshisangilu tshia banguvenêla ba polovensa tshidi tshikumbajibwa, pa kumbusha
banguvenêla ba polovensa, kudi Mulombodi wa ditunga, kudi minisitila Kavulambedi ne
kudi minisitila mwimikila mianda ya munda mwa ditunga.
Badi mwa kubikilamu mwena bukalenga bunene mukwabo yônso.
Badi batshilombola kudi Mulombodi wa Ditunga.
Tshidi tshibweela misangu kayiyi mishadila ku ibidi ku tshidimu pa dibiikila dia
Mulombodi watshi.
Tshidi tshienzekela, bilondangana, ku polovensa ne ku polovensa.
Dîyi dilongolodi didi difila mishindu ya bulongolodi ne ya lwendu lwatshi.
Tshitupa (tshibîdi) 2 : Bidi bitangila dikosoloja dia makookeshi pankatshi pa
Bukalenga bunene ne polovensa.
Kanungu ka 201
Dîyi dikulu ditudi nadi edi ke
bunene ne polovensa.

didi dikosoloja makookeshi pankatshi pa bukalenga

Mianda idi anyi ku bukookeshi bwa nsungansunga bwa bukalenga bunene anyi ku
bukookeshi bupalakaja bwa bukalenga bunene ne polovensa, anyi ku bukookeshi bwa
nsungansunga bwa polovensa.
Kanungu ka 202
Kakuyi dinyangakaja dia bulongolodi bukwabo bwa Dîyi dikulu ditudi nadi edi,mianda idi
ilonda eyi idi ku bukookeshi bwa nsungansunga bwa bukalenga bunene:
1. mianda ya matunga meenyi idi munda mwayi mwikala malanda pamwe ne
diumvwangana ne ndondu ne matunga makwabo;
2. buludiki bwa bungenda mushinga ne matunga meenyi;
3. bweena ditunga,ngikadilu ne bukubi bwa beenyi;
4. dipingaja dia beena bilumbu mwabo, diya kusomba mu ditunga dia benda,
dipatuka dia mu ditunga diebe, difila dia pasepolo ne viza;
5. bukubi bwa ditunga pambelu;
6. bilwilu bia ditunga;
7. bampulushi ba ditunga;
8. midimu ya mbulamatadi wa ditunga;
9. lupetu bwa mbulamatadi mu Ditunga;
10. dikosa dia bitadi pa makasa a mushinga, bitadi pa kumpanyi ne bitadi pa muntu
ne muntu bilondeshila kanungu ka 174;
11. dibanza dia mbulamatadi dia ditunga;
12. disomba dia lupetu pambelu bwa majinga a Ditunga anyi a polovensa;
13. disomba dia munda mwa ditunga bwa majinga a Ditunga;
14. kashintu, dienza dia kashintu ne bukola bwaaku bwa kujikija mabanza;
15. majitu, bipimu ne emfolomatika;
16. dibweela ne dipatuka dia biakupaana ne dikosa dia bitadi biadi;

52

17. bulongolodi butangila bibutshilu bia lupetu ne midimu yabi ne ya difila dia
mishinga ya kashintu ;
18. bulongolodi bwa dishintakaja dia kashintu
19. dijaadika dia bweena mukanda, bufuki ne bufudi bwa bintu ne mukanda wa
njikijilu;
20. posete ne dimanyishangana dia mianda dia kule mudi mwikale telefone ne
telekalema, dimwangalaja dia ngumu ku tshisanji ku televizio ne ku satelita;
21. Ngendu ya pa mâyi a mbuwa ne a misulu , ngendu ya mu kapeepa, njila ya
njanja, njila ya buloba ne mishindu mikwabo ya dimanyishangana mianda,
mifuka kudi nzambi anyi kudi bantu, idi itwangaja polovensa ibidi anyi ya bûngi
anyi tshipaapu tshia Ditunga ne tshipaapu tshia ditunga dieenyi anyi mêyi ne
mikandu ya ditunga miamba ne nyidi yambulwisha ditunga dijima nansha yôyi
mikale isanganyibwa mu teletwale wa polovensa kampanda;
22. bilongelu bikulu ne bilongelu bikwabo bia mianda ya mamanya, mamanya
mapiluke anyi a midimu bidibu bâsa anyi bambulwisha kudi Bukalenge bunene
anyi kudi makalenga a polovensa ne bidi mêyi a ditunga mâmba ne bidi ne
diambulwisha bwa ditunga dijima;
23. dilongolola dia mêyi maludiki a mianda ya tulasa adibo ne tshia kulonda mu
teletwale yônso ya ditunga;
24. dipeta dia bintu bwa majinga a ditunga, kakuyi dinyangakaja dia bulongolodi bwa
kanungu ka 34;
25. dienza dia ndongamu wa mianda ya madimi, ya meetu ne ya nzembu idi
yambulwisha Ditunga dijima ne ditwangaja dia ndongamu idi yambulwisha
polovensa; biâpu bia bia pa madimi ne bishimikidi bidi bifwanangana pamwe ne
diabanya dia beenji ba mudimu bilondeshila mukanda mulongolodi wa ngikadilu
wa beena mudimu ba mbulamatadi bashindame.
Bulongolodi bwa mianda ya nzembu ne madimi ne ya meetu pa ditwa dia
buluwa ne diloba, pa dikwata, pa dimuna, pa bidibwa bidi bifumina ku nyama ne
pa bondapi bwa nyama.
26. dieepula ku njiwu idi ifumina ku kapia anyi ku bukenka bwa kapia ne diumusha
dia bintu bidi bituma bukenke;
27. didimwija ku tshinyangu tshia makanda a bubanji;
28. mianda ya bunkanbwa,monima ya beena ditunga ne mpangu idibo bâmba ne idi
yambulwisha ditunga dijima.
29. midimu ya didimukila mvula ne ntuangajilu mupiluke wa midimu ya dipima
bunene ne mupimbu wa buloba, ya dizola dia misoko ne ya dizola dia misulu;
30. disungula ne diteeka dia batangiludi ba mu polovensa, tulasa tupwekela,
tubandila, twa midimu ya bianza ne twa nsungansunga;
31. bûngi bwa bantu ne dibabadika bidi bikale ne diambulwisha bwa ditunga dijima;
32. dijalamija dia ditunga dijima;
33. dikebulula dia mamanya ne bidi mwa kwenza nabi midimu;
34. ndongamu miludiki ya ditunga dijima bwa kudiundisha
bishimikidi bia
nshindameenu bu mudi malobo, bipalu bia ndeka ne ngâla ya tuwulu;
35. diambulwisha dia bashikumbata ne balema ba ku mvita;
36. bulongolodi budi butangila:
a)
b)
c)

mêyi maludiki a bungenda mushinga, mwikalamu dikuba, diaasa ne dianyisha
dia kumpanyi;
mêyi ne mikandu, bulongolodi bwa nzubu ya mashika;
mêyi maludiki a bulongolodi ne bukookeshi bwa beena nsambu ne mêyi maludiki
a mianda ya beena nsambu;

53

d)
e)

f)

g)
h)

i)
j)
k)
l)
m)
n)
o)

bulongolodi budi butangila midimu ya badi baditambakeena;
bulongolodi bwa mianda ya midimu butangila bu mudi mêyi adi aludika
nsombelu wa bamfumu ne beena mudimu ,bukubi bwa beena mudimu,tuludiki
tudi tutangila dikuba dia bantu mu musoko ne nangananga, tuludiki tudi tutangila
dikubisha dia bantu ne dipangila dia mudimu, kadiyi dielela menji;
bulongolodi bwa mianda ya bubanji butangila mêyi adi atangila majimba, bia
mwinshi mwa buloba ne mafuta a bia mwinshi mwa buloba, matanda, bifidi bia
midilu ne dilama dia makookeshi a kwa Nzambi;
bulongodi budi butangila bufuki mu lungenyi ne midimu ya bianza;
bulongolodi budi butangila manga ne midimu ya londapu, didimwija ku masaama,
bu mudi mankenda a mubidi, mankenda a miaba ya tshinsangansanga ne
dikuba dia bamamu ne bâna, bulongolodi butangila mudimu wa balambi ba
manga, disumbisha dia manga, dibweela dia mu ditunga dia benda ne
dipitshilamu, tuludiki twa mianda ya bukole ne makanda a mubidi tutangila
matunga abidi ne tutangila bukwa matunga, bulongolodi budi butangila
mankenda ku mudimu, ditwangaja dipiluke dia biâpu bia manga ne diabanya dia
bangangabuka;
dîyi didi ditangila mianda ya masungulangana;
bulongolodi butangila dilamba, diludika, dibiikidisha, dipatula ne disumbisha dia
maluvu makola mengula;
bulongolodi butangila dilamba, dibiikidisha ne dipatula ne disumbisha dia
maluvu makolesha ne adi kaayi makolesha;
bulongolodi butangila difula, dibiikidisha ne dipatula ne dipitshisha dia biamwa
bia mvita;
bulongolodi butangila dimitshisha dia mukaji ku biamwa , diludika dia mamanya
a pa bivuba ne a pa ditentemuna dia bitupa bia mubidi ne bia misunya ya mubidi;
bulongolodi butangila beena tshimwangi,badibo bipata ne badi banyeema;
bulongolodi butangila diangatshibwa ku midimu ya manga ne ku midimu
mikwabo ne ditambakana.

Kanungu ka 203
Kakuyi dinyangakaja dia bulongolodi bukwabo bwa Dîyi dikulu ditudi nadi edi, mianda
idi ilonda eyi idi ipona mu bukookeshi bupalakana bwa bukalenga bunene ne
polovensa:
1. dilongolola dia mishindu ya kusonsoloja ne ya kukuba mapa a muntu yônso ne
budikadidi bwa nshindameenu bujaadika mu Dîyi dikulu ditudi nadi edi;
2. makookeshi a bweena mwabo ne a bunkambwa;
3. bûngi bwa bantu, bintu ne dibadika;
4. dikuba dia bantu mu ditunga;
5. buludiki bwa bilumbulwilu, bwa nzubu ya buloko ne tshinyongopelu ne ya
mashika;
6. mianda ya dikolesha lungenyi ne ya manayi;
7. dikosa dia bitadi,dîkala ne bitadi bia pa binwibwa bikola,pa kumusha bitadi bidibo
bateeka ku kanungu ka 174;
8. dilonda makanyika adi atangila bukubi bwa beenyi;
9. dikebulula dia mamanya ne bia kwenza nabi mudimu pamwe ne bulusa bwa
balongi, bwa dishikuluja dia lungenyi ne bwa dikolesha dia mu maboko mu
dikebulula;
10. bishimikidi bia mianda ya manga ne ya dinanga dia bantu; diangata dia batumi
ba mêyi ku mudimu wa manga ne wa budimi;

54

11. dibangisha dia midimu ya didimukila mvula, ya mwinshi mwa buloba, ya dizola
dia misoko ne dizola dia misulu;
12. bipupu;
13. mianda ya batshikuma mbila, tshisanji, televizio, matanda a bindidimbi;
14. dikuba dia beena musoko;
15. dibandila dia ditunga ne dia bintu;
16. mêyi adi alongolola mianda ya malaba ne majimba, bulongolodi bwa mwaba wa
kusomba, ngikadilu wa mâyi ne meetu;
17. diepele dia masama a bipupu ne a nyama adi mwa kujiwula bantu;
18. dikuba dia mwaba wa nsombelu, miaba milenga mifuka kudi nzambi, bitupa bia
matunga ne bukubi bwa miaba milenga;
19. bulongolodi budi butangila ngikadilu wa midilu, wa madimi ne meetu,
bumunyi,bidibwa bia munyinyi ne bia bisekiseki;
20. diaasa dia tulasa tupwekele, tubandila, twa ku mutu ne tukulumpa;
21. ngendu ya mu njila, ditambakana dia mashinyi, diibaka ne dilongolwesha dia
njila idi yambulwisha bantu bônso, difutshisha ne diabanya dia lupetu lwa bitadi
bia mu njila idibo bibaka kudi bukalenga bunene ne/anyi kudi polovensa;
22. bishimikidi bia mianda ya manga ne ya dinanga dia bantu;
23. dipangadika dia bingenyingenyi, ndongamu ne diumvwangana bwa
kwambulwishangana mu mianda ya bubanji, ya dikolesha dia ngenyi, ya
mamanya ne ya majinga a bantu pankatshi pa matunga;
24. dienza, diambula, dienzela ne dipaana dia nzembu;
25. dikuba dia bisumbu bia bantu badi kabayi ne makanda.
Kanungu ka 204
Kakuyi dinyangakaja dia bulongolodi bukwabo bwa dîyi dikulu ditudi nadi edi, mianda idi
ilonda eyi idi ku bukookeshi bwa nsungansunga bwa polovensa:
1. ndongamu wa bulongolodi bwa polovensa;
2. diambulwishangana pankatshi pa polovensa;
3. midimu ya mbulamatadi mu polovensa ne mu misoko;
4. dilonda dia mêyi adi aludika bumuntu mu musoko;
5. lupetu lwa mbulamatadi mu polovensa;
6. dibanza dia mbulamatadi mu polovensa;
7. lupetu lusomba munda mwa ditunga bwa majinga a polovensa;
8. difila ne dilama mikanda ya nzubu mu dineemeka dia bulongolodi bwa ditunga;
9. bulongolodi bwa bungenda mushinga bushaadila ku mikalu ya ditunga;
10. bulongolodi ne lwendu lwa midimu ya mbulamatadi, nzubu ne midimu ya
mbulamatadi ya mu polovensa mu dineemeka dia bulongolodi bwa ditunga;
11. midimu ne bisalu bia bantu bônso idi yambulwisha polovensa ne misoko;
12. dipeta dia bintu bwa majinga a polovensa;
13. tulasa twa bâna bateketa, tupwekela, tubandila, twa midimu ya bianza ne twa
nsungansunga pamwe ne twa “bakulumpa tulongayi” bilondeshila mêyi mafila
kudi bukalenga bunene;
14. dikosa dia bibawu bia lupetu anyi bia lukanu bwa kuneemekija mêyi bilondeshila
mêyi ne mikandu ya ditunga;
15. ditambakana munda mwa polovensa;
16. bitadi bia mbulamatadi pa makookeshi a bantu,bitadi bia mbulamatadi pa midimu
ya bantu ne bitadi bia kufuta polovensa ne misoko bu mudi tshitadi tshia malaba,
tshitadi tshia pa makasa a mushinga wa difutshisha ne tshitadi tshia pa
tudiendelandela;

55

17. diteeka dia difutu dia muntu wa kwinshi mu polovensa bilondeshila mêyi ne
mikandu ya ditunga;
18. diteeka dia beena mudimu wa manga bilondeshila mukanda mulongolodi wa
ngikadilu wa beena mudimu bashindame ba mbulamatadi; dienza dia ndongamu
ya dikomba ne dilwisha dia masama a tshibidilu ne a tshiâmbu bilondeshila
ndongamu wa ditunga: bulongolodi bwa midimu ya mankenda ne ya didimwija
bantu ku masama mu polovensa; dilonda ne ditangila dia mêyi adi aludika
midimu ya bondopi ne ya manga mu ditunga pamwe ne bulongolodi bwa midimu
ya londapu, bwa midimu ya diambulwisha bantu ne ya batumibwa, ya biâpu bia
mianda ya londapu ne bwa midimu ya manga, dilongolola ne divudija dia
londapu lwa nzanzanza;
19. dienza dia ndongamu ya majimba, ya bia mwinshi mwa buloba, ya matanda, ya
mudilu udi wambulwisha polovensa ne diilonda bu mudibio mu mikenji ya
kabujima ya ndongamu wa ditunga ;
20. dienza dia ndongamu ya mianda ya madimi ne ya meetu ne diilonda bu mudibio
mu mikenji ya ndongamu wa ditunga, diteeka dia beena midimu wa budimi, dia
beena mudimu bashindame bu mudibio mu bulongolodi bwa mukanda wa beena
mudimu bashindame ba mbulamatadi, dilonda dia mêyi ne mikandu ya ditunga
idi itangila mianda ya madimi, ya meetu, ya ditwa buluwa ne ya diloba pamwe ne
ya miaba idi bantu basombela, ya dilamina bia pa buloba ne dikwata dia nyama
ya diitu, dilongolola ne dilondesha dia mivu ya bia pa madimi, ditwa dia mishinga
ya bia pa madimi;
21. diteeka dia beena midimu ya diondapa nyama mu polovensa bu mudibio mu
mukanda wa beena mudimu bashindama ba mbulamatadi; dienza dia ndongamu
ya midimu ya dikuba dia nyama ne dilonda dia mapangadika a ba mpulushi ba
mianda ya dikuba dia nyama nangananga mu bidi bitangila miaba ya mikalu ne
ya dilamina nyama;
22. dilongolola dia mianda ya bisalu bidi bieepula nyama ku masama, dilongolola dia
labolatwala, lupitadi ne biondapelu bia tshidiilu tshia nyama pamwe ne dilonda
dia meeyi ne mikandu ya ditunga idi itangila mianda ya dikuba dia nyama,
dilongolola dia diyisha kumpala dia makanda a mubidi a bangabanga;
23. ditambakana, bintu bia kale, dibandila dia bantu bônso ne mpangu ya nyama idi
ne diambulwisha mu polovensa ne mu musoko
24. mianda ya nzubu ya mu tshimenga ne ya mu musoko, ya bulongolodi ne bulami
bwa njila ne bintu bia tshibûngi bia polovensa ne misoko;
25. disonsola dia midimu ya dikolesha lungenyi ne ya manaya mu polovensa;
26. diumbula dia bifidi bia mudilu udi kawuyi utudika ne dipatula dia mâyi bwa
majinga a polovensa
27. dilonda dia mapangadika a bukookeshi bwa kusomba ne kwaasa nzubu kudi
beenyi bu mudibio mu mêyi ne mikandu;
28. dilonda dia bukookeshi bwa kabukulu;
29. ndongamu wa polovensa.
Kanungu ka 205.
Tshimamwenda wa bukalenga tshia mu polovensa katshiena mwa kweela mêyi pa
mianda idi ku bukookeshi bwa nsungansunga bwa bukalenga bunene to.
Bia momumwe, tshibambalu tshia batshipwita munwamfwanka anyi tshia batshipwita
bakulumpa katshieena mwa kweela mêyi pa mianda idi ku bukookeshi bwa
nsungansunga bwa polovensa to.

56

Nansha nanku, tshibambalu tshia batshipwita munwamfwanka anyi tshia batshipwita
bakulumpa tshidi mwa kupeesha Tshimamwenda wa bukalenga tshia polovensa
bukookeshi, biumukila ku dîyi, bwa kweela mêyi pa mianda idi ku bukookeshi bwa
nsungansunga bwa bukalenga bunene .
Padi Tshibambalu tshia batshipwita munwamfuaka anyi tshia batshipwita bakulumpa
tshikosa difila dia bukookeshi buvwa bwimikila Tshimamwenda wa bukalenga bwa
polovensa mushindu awu, bulongolodi bwa mêyi a polovensa
adibo bapatula mu
mianda idi ku bukookeshi bwa nsungansunga bwa bukalenga bunene, bilondeshila
difila dia bukookeshi edi, adi ashala ne bwenzeji mu polovensa mweena bwaalu too ne
palwa Dîyi dikulu dia ditunga kujikija mianda ayi.
Bia momumwe Tshimamwenda wa bukalenga tshia polovensa tshidi mwa kufila
bukookeshi, biumukila ku dîyi, kudi Tshibambalu tshia batshipwita munwamfwanka
anyi tshia batshipwita bakulumpa bwa kweela mêyi pa mianda idi ku bukookeshi bwa
nsungansunga bwa polovensa. Padi Tshimamwenda wa bukalenga tshia polovensa
tshikosa difila dia bukookeshi buvwa bwimikila Tshibambalu tshia batshipwita
munwamfwanka anyi tshia batshipwita bakulumpa mushindu awu, bulongolodi bwa
mêyi a ditunga adibo bapatula mu mianda idi ku bukookeshi bwa nsungansunga bwa
polovensa, bilondeshila difila dia bukookeshi edi, adi ashaala ne bwenzeji mu
polovensa mweena bwaalu too ne palwa dîyi dia polovensa kujikija mianda ayi.
Mu mianda idi ku bukookeshi bupalakaja bwa Bukalenga bunene ne bwa polovensa,
dîyi dia polovensa diônso didi kadiyi diumvwangana ne mêyi ne tuludiki twa ditunga twa
ngenzelu didi tshianana anyi ndifwa kakuyi bwaalu to, bu mudiku kakuyi
diumvwangana.
Ngenzelu wa mêyi a ditunga udi mutamba ngelelu wa mêyi a polovensa mushinga.
Kanungu ka 206
Pa kumusha bulongolodi bwa mushindu mukwabo bwa ngelelu wa mêyi, makalenga a
polovensa adi alonda mêyi ne tuludiki twa ditunga mu midimu yawu.
Tshitupa 3: Bidi bitangila bumfumu bwa kabukulu
Kanungu ka 207
Bumfumu bwa kabukulu budi bumanyika.
Badi babudia bilondeshila bikadilu bia mu musoko padibio kabiyi bibengangana ne
Dîyi dikulu, ne mêyi ne mikandu, ne bulongoma bwa ditunga ne bienzelu biakane.
Mfumu wa kabukulu yônso udi ujinga kwenza mudimu, udi ukengela kufila mpala, udi
ne tshia kudifila ku masungulangana, pa kumbusha dilonda dia bulongolodi bwa
kanungu ka 198, kalongu 3 bwa Dîyi dikulu edi.
Bumfumu bwa kabukulu budi ne dikanyika dia kukolesha bumwe ne dikongangana dia
ditunga.
Dîyi didi dileeja ngikadilu wa bamfumu ba kabukulu.
MUTU WA MUKANDA V: Bidi bitangila Tshipangu tshia mianda ya bubanji ne
ya nsombelu wa bweena ditunga
Kanungu ka 208
Mbâsa mu ditunga dia Kongu wa Mungalata Tshipangu tshia mianda ya bubanji ne ya
nsombelu wa bweena ditunga.

57

Kanungu ka 209
Tshipangu tshia mianda ya bubanji ne ya nsombelu wa bweena ditunga tshidi ne
mudimu wa kufila ngenyi pa maalu a bubanji ne nsombelu wa bweena ditunga adibo ba
tshipeesha kudi Mulombodi wa ditunga, Tshibambalu tshia batshipwita munwamfwanka
anyi tshia batshipwita bakulumpa ne kudi Bukalenga bunene.
Tshidi mwa kusopweesha, mu tshiôtshi nkayatshi, Bukalenga bunene ne polovensa pa
malongolola aditshi tshimona akumbana mwa kutanshisha bubanji ne nsombelu wa
beena ditunga.
Kanungu ka 210
Dîyi dilongolodi didi dileeja bulongolodi ne lwendu lwa Tshipangu tshia mianda ya
bubanji ne ya nsombelu wa bweena ditunga.
MUTU WA MUKANDA VI: Bidi bitangila bishimikidi bia ditwa nabi mungalata
mpanda
Kanungu ka 211
Mbâsa Kasumbu kakese kadikadile komekela mianda ya Masungulangana
Ditunga kadi kamanyika mu mêyi a ditunga.

mu

Kasumbu kakese kadikadile komekela mianda ya masungulangana mu ditunga kadi ne
mudimu wa kulongolola ngenzelu wa masungulangana nangananga didifundisha dia
basungudianganyi, dilama dia fishi wa masungulangana, midimu ya masungulangana,
ya dibadika dia mêyi ne ya dikonkoloja beena ditunga.
Kadi kajadika bululama bwa ngenzelu wa masungulangana ne wa dikonkoloja dia
beena ditunga. Dîyi dilongolodi didi dileeja bulongolodi ne lwendu lwa Kasumbu kakese
kadikadile komekela mianda ya masungulangana mu ditunga.
Tshitupa tshibîdi: Bidi bitangila Tshipangu tshia ku mutu kwa mianda ya
dimwangalaja dia ngumu ne dileeja dia bimfwanyi
Kanungu ka 212
Mbâsa tshipangu tshia ku mutu kwa mianda ya dimwangalaja dia ngumu ne dileeja dia
bimfwanyi tshidi tshimanyika mu mêyi a ditunga.
Tshidi ne mudimu wa kukookesha ne kushiindika budikadidi ne dikuba dia butshikuma
mbila pamwe ne mishindu yônso ya dimanyisha tshibûngi maalu mu kaneemu ka dîyi.
Tshidi tshimanyina pa dineemeka dia makanyika a mianda ya ngumu ne ya dipitshisha
dia mushindu wa momumwe dia bisumbu bia tshidiidi, bisumbu ne beena mwabo ku
tudiomba twa ditunga.
Ditwangaja, midimu, bulongolodi ne lwendu lwa tshipangu tshia ku mutu kwa mianda
ya dimwangalaja dia ngumu ne dileeja dia bimfwanyi ku tudioomba badi babileeja kudi
dîyi dilongolodi.
MUTU WA MUKANDA VII: Bidi bitangila ndondu ne diumvwangana ne matunga
makwabo
Kanungu ka 213
Mulombodi wa Ditunga udi upunga ne ujadika ndondu ne diumvwangana ne matunga
makwabo.

58

Bukalenga bunene budi bwaakaja diumvwangana ne matunga makwabo didi kadiyi
dijadika panyima pa ditangilula dia Tshipangu tshia baministila.
Budi bumanyisha Tshibambalu tshia batshipwita munwamfwanka ne batshipwita
bakulumpa.
Kanungu ka 214
Ndondo ya bupole, ya bungenda mushinga, ndondo ne diumvwangana bidi bitangila
ndongolwelu ya bukwa matunga ne idi bitangila dikosa dia bilumbu bia bukwa
matunga, eyi idi ikengela lupetu lwa Mbulamatadi, eyi idi ishintulula bulongolodi bwa
ngelelu wa mêyi, eyi idi itangila mubidi wa bantu, eyi idi ifikisha kudishintakaja ne
disakidila tshitupa tshia buloba badi mwa kuyijadika anyi kuyanyisha bilondeshila mêyi a
ditunga.
Difila nansha dimwe, dishintakaja nansha dimwe, disakidila nansha dimwe kadieena ne
mushinga padiku kakuyi dianyisha dia beena Kongu didibo bapeta mu dikonkoloja to.
Kanungu ka 215
Ndondu ne diumvwangana ne matunga makwabo bidibo benza mu njila mululama idi,
padibo bayipatula, ne bumfumu bupita bwa mêyi ne mikandu, pa kumbusha diswa dia
ndondu ne ndondu anyi diumvwangana kudi tshitupa tshikwabo.
Kanungu ka 216
Padi Kabadi ka Dîyi dikulu kadibu bakonkesha kudi Mulombodi wa Ditunga, kudi
Bukalenga bunene, kudi tshia dikumi tshimwe tshia batshipwita munwamfwanka anyi
tshia dikumi tshimwe tshia batshipwita bakulumpa, kamba ne ndondu anyi
diumvwangana ne ditunga dikwabo udi ne kambilu kadi kakayi kumvwangana ne Dîyi
dikulu, dijadika anyi dianyisha didi mwa kwenzeka amu panyima pa dilongolola dia Dîyi
dikulu.
Kanungu ka 217
Ditunga dia Kongu wa Mungalata didi mwa kutwa ndondu anyi kusheemeja
diumvwangana, kudisanga anyi kuditeeka mu tshisumbu tshidi tshitekesha
budishikaminyi bwadio bwa kuyisha bobumwe bwa bukwa mufika.
MUTU WA MUKANDA VIII: Bidi bitangila ditangilula dia Dîyi dikulu.
Kanungu ka 218
Bulongolodi bwa ditangilula dia Dîyi dikulu budi bupalakaja kudi:
a) Mulombodi wa ditunga;
b) Bukalenga bunene panyima pa dishintakaja ngenyi dia Tshipangu tshia
baminisitila;
c) Tshibambalu ne Tshibambalu tshia tshimamwenda wa bukalenga pa dilomba
dia tshia bibidi tshimwe tshia batshipwita;
d) Tshitupa tshia beena Kongu tshia bantu 100.000 bafunda mukanda wa dilomba
batumina tshimwe tshia ku Bibambalu bibidi.
Dilomba diônso ku dimwe ku dimwe badi badifila ku Tshibambalu tshia batshipwita
munwamfwanka ne tshia batshipwita bakulumpa tshidi tshilondesha bulongama bwa
dilomba, bwa tshingenyingenyi anyi bwa difwanyikija.
Ditangilula didi dilwa dia kashidi anu padibo banyisha tshingenyingenyi, dilomba anyi
difwanyikija kudi beena ditunga.

59

Nansha nanku, tshingenyingenyi, dilomba anyi difwanyikija badi badifidila dieebeja dia
beena ditunga anu padi Tshibambalu tshia batshipwita munwamfwanka ne tshia
batshipwita bakulumpa tshibweeja Tshisangilu tshinene tshitabuja dilomba ku bûngi
bwa bantu bwa bia bitanu bisâtu bia batshipwita.
Kanungu ka 219
Ditangilula dia dîyi nansha dimwe kadieena mwa kwenzeka tshikondo tshia Bukalenga
bwa tshimpitshimpi anyi tshia Bukalenga bwa bilwilu, nansha tshikondu tshia bumfumu
bwa ditunga bwa tshitupa tshiipi anyi padi Tshibambalu tshia batshipwita
munwamfwanka ne tshia batshipwita bakulumpa bipanga mwa kubweeja bisangilu mu
budikadidi.
Kanungu ka 220
Ngikadilu wa Mbulamatadi wa ditunga, masungula a kudi bônso, bukalenga bwa dileeja
mpala, bûngi bwa misangu ne lupolu lwa disomba dia mu nkwaasa wa bumfumu bwa
ditunga, budikadidi bwa Tubadi, tshidiidi tshia babûngi ne bisumbu bia bakwidi ba
beena mudimu kabieena mwa kuteekibwa mu mulongo wa bidi mwa kutangilula mu Dîyi
dikulu to.
Ditangilula dia Dîyi dikulu diônso didi dipatshila anyi difikisha ku dikepeesha dia
makookesha ne madilekelela a muntu, anyi kudikepeesha dia makookeshi a
polovensa ne misoko didi dikandikibwa.
MUTU WA MUKANDA XI: Bidi bitangila bulongolodi bwa tshisabu ne bwa
ndekeelu.
Kanungu ka 221
Mikanda ya mêyi ne tuludiki idi yumvwangana ne Dîyi dikulu edi, idi ishala ne bwenzeji
too ne pikalabo mwa kuyikupula anyi kuyishintulula.
Kanungu ka 222
Bishimikidi bia tshidiidi bia tshisabu bidi bishala too ne pateekabu bishimikidi bikwabo
bidi bilongolola kudi Dîyi dikulu ne bikwata mudimu bu mudibio mu Dîyi dikulu dia
Tshisabu.
Bishimikidi bidi bitwa mungalata mpanda bidi bimungutuka kakuyi dikonka dia muntu
bwaalu to bitwadija ku dishikila dia Tshimamwenda wa bukalenga.
Nansha nanku, bu biôbi bienzeka pa dîyi dilongolodi, Tshimamwenda wa bukalenga
netshikala mwa kwaasa bikwabo bishimikidi bia ditwa nabi mungalata mpanda.
Kanungu ka 223
Too ne pikalabo bateeka Kabadi ka Dîyi dikulu, Kapangu ka Mbulamatadi ne Kabadi
kashipi ka mêyi, Kabadi ka ku mutu ka bandumbulula, tudi twenze midimu idibu
batulongolwela kudi Dîyi dikulu edi.
Kanungu ka 224
Too ne pikalabo bateeka Kabadi ka bulongolodi bwa midimu ya Mbulamatadi, Kabadi
ka kabwendela kadi ne makookeshi adibo bateekela Kabadi ka Mbulamatadi ka
kabwendela.
Kanungu ka 225
Kabadi ka bukubi bwa Mbulamatadi
bwenzeji.

kadi kamungutuka padi Dîyi dikulu edi dipeta

60

Kanungu ka 226
Bulongolodi bwa kalongo ka kumpala ka kanungu 2 ka Dîyi dikulu edi nebupeta
bwenzeji mu ngondu makumi asatu ne isambombo yalonda diteeka dia bishimikidi bia
tshidiidi mu nkwaasa bidibo balongolola kudi Dîyi dikulu edi.
Ditunga dia Kongu wa mungalata didi dikumbaja kudi tshimenga tshia Kinshasa ne
polovensa dikumi idi ilonda eyi idibo bamanya kudi Mbulamatadi:
Bandundu, Bas-Congo, Equateur, KasaÏ Occidental, Kasaï Oriental, Katanga, Maniema,
Nord-Kivu, Province Orientale, Sud-Kivu.
Kanungu ka 227
Polovensa mudibo bayitela kudi kanungu ka 2 ka Dîyi dikulu edi idi yenza bitupa bia
malaba bia masungula a batshipwita bakulumpa ba Bukalenga bwa kumpala.
Dîyi didi ditangila masungulangana didi dileeja mushindu wa kusakidila bûngi bwa
bantu bwa masungula a batshipwita bakulumpa mu tshimenga tshia Kinshasa.
Kanungu ka 228
Kakuyi dinyangakaja dia bulongolodi bwa kanungu ka 222 kalongu ka 1, Dîyi dikulu
dia Bukalenga bwa Tshisabu dia mu dia 04 a lwabanya 2003 ndifwa.
Kanungu ka 229
Dîyi dikulu edi, didibo banyisha mu dieebeja dia beena ditunga, didi dipeta bwenzeji
padibo badipatula kudi Mulombodi wa Ditunga.
Bienza mu Kinshasa dia………
Yozefu KABILA

61

MUTUDI BANDAMUNA IMWE MIAKU
Français
Assemblée nationale

Tshiluba

Autonomie de gestion

Tshibambalu
tshia
batshipwita
munwamfwanka, Tshimamwenda wa
Bukalenga.
Tshimamwenda wa Bukalenga tshi mu
polovensa.
Bukookeshi bwa kudiludika nkaya

Autonomie

Budiludiki

Amnistie

Dikupula dia manyooka

Accords et traités internationaux

Ndondu ne diumvwangana pankatshi pa
matunga
Diumvwangana dia mu kabujima ne
tshikongu
Bukalenga , mukalenga
Buludiki
Mweena mpala wa ditunga
Bilo
Ndongamu wa lupetu
Tshisumbu tshia bakwidianganyi
- a mweena mwabo
Diswisha, didiswisha
Dikwatshishangana, bukwatshishanganyi
Dîyi dikulu
Kasumbu kadikadile komekela Mianda ya
Masungulangana.
Mweena mwabo mulume, mukaji
Mfumu wa Ditunga
Kapangu , Tshipangu
Dikolesha
dia
lungenyi,
kabukulu,
bunkambwa.
Padibio bienzeka
Bia kumanyishangana nabi mianda
Bienji ne bisumbu
Mpwila mambu , tshimenga tshia ku
mutu kwa ditunga.
Kabadi
Tshisangilu tshinene
Tshisumbu tshia badi kabayi benza
tshidiidi
Ditangilula
Tshisangilu
Tshibutshilu
tshinene
tshia
diabanyinangana bintu ne lupetu
Bukalenga bwa nkaya
Kamuyi ditontolola, kamuyi dikonka

Assemblée provinciale

Accord global et inclusif
Autorité
Administration
Ambassadeur
Bureau
Bugdet
Barreau
Civique
Campagne
Coopération
Constitution
CEI
Citoyen, citoyenne
Chef de l’Etat
Conseil
Culture
Cas échéant
Communication (moyen de)
Composantes et entités
Capitale
Cour
Congrès
Civile (société)
Censure
Conférence
Caisse nationale de péréquation
Dictature
De plein droit

62

Détention
Droit(s)
Droits de l’homme
Délit d’initié
Décentralisation
Démocratie
Député
Décret
Économie
Etat
Etat des droits
Etat de siège
Etat d’urgence
Entités administratives
Election
libre
transparente
démocratrique
Finances
Forces de l’ordre
Fonction publique
Général (e )
Génocide
Gouvernement
Garantie
Haute trahison
Hymne
Infraction
information
justice
juridiction
Judiciaire (pouvoir , autorité,ordre)

Loi
législature
législation
Logistique
Média
Motion
magistrat
Ministère
Mandat
Minorité

muntu bwaalu
Dikwata, diela dia mu lukanu
Bukookeshi,mapa, maneema a bu muntu,
mianda idi mitangila mêyi ne mikandu.
mapa, maneema a bu muntu
Tshibawu tshia budimu
Budikadidi bwa teletwale yônso mu
buludiki bwa ditunga
Mungalata
Tshipwita munwamfwanka
Dekele, dipangadika dia mfumu wa
ditunga
Bubanji
Mbulamatadi
Mbulamatadi mwenza kudi mêyi ne
mikandu
Bukalenga bwa bilwilu
Bukalenga bwa tshimpitshimpi
Bitupa bia buludiki bwa ditunga
et Masungulangana madilekelela, a patoka
ne a mungalata.
Lupetu
Bafidi ba bulongama
Midimu ya Mbulamatadi
- a kabujima
Dibutula dia tshisamba
Bukalenga bunene
Dijadikila , dishiindikila
Dipangila dia ditunga
Kasaala, musanzu
Tshilema
Lumu, mwanda mupiamupia, dimanyisha
Bululame
Tshilumbulwilu
Bukalenga bwa bandumbulula,bukalenga
bwa bakoshi ba nsambu,lukoongu lwa
Tubadi tukoshi twa nsambu twa beena
mwabo.
Dîyi, meyi ne mikandu
Bukalenga
Mêyi ne mikandu ya ditunga
Bia kwenza nabi mudimu
Bimwangalaji bia mianda, bia ngumu.
Dilomba
Ndumbulula
Minisitele
Tshipungu tshia ditumibwa
Kasumbu ka bantu badi bashadila ku
bûngi

63

Majorité
Nation
Nationalité
Organisation
observateur
Opposition
Parlement
Peuple
Pouvoir
Pluralisme politique
Parti
Parti unique
Personnalité juridique
Programme
Plan
Président de la République
Procédure pénale
Politique
Pénal
Réfugié
Recours .
Règlement
Recensement
Référendum
République
Sénat
Suffrage universel
Souveraineté
Servitude pénale
Sanction
Territoire
Tourisme
Technologie
Terrorisme
Transition
Unité
Visa
Validation

Tshisumbu tshipite bunene tshia bantu
Ditunga
Bweena ditunga
Bulongolodi
Mutu wa tulondo, mubandidi
Butontolodi
Tshimamwanda wa bukalenga
Beena ditunga
bumfumu
Tshibûngi tshia bisumbu bia tshidiidi.
Tshisumbu tshia tshidiidi
Tshisumbu tshia luponda lumwe
Dikalaku difila kudi mêyi a Mbulamatadi
Ndongamu, dilondeshisha dia maalu anyi
midimu.
Dilondangana
Mulombodi wa Ditunga
Ndumbulwilu wa ku tubadi
Tshidiidi
- a manyooka
Mweena tshimwangi
Didila
Ndudiki
Dibadika dia bantu
Dieebeja dia dianyisha dia beena ditunga
Ditunga
Tshibambalu tshia batshipwita bakulumpa
Disungudibwa kudi bantu bonso.
Budikookeshi
Dinyooka dia lukanu
Dinyooka
Teletwale
Dibandila dia matunga ne bintu
Mianda ya bia kwenza nabi mudimu
Tshinyangu, tshimvundu
Tshisabu
Kabumwe, bobumwe
Viza
Dianyishibwa.

64

Programme
Plan
Président de la République
Procédure pénale
Politique
Pénal
Réfugié
Recours .
Règlement
Recensement
Référendum
République
Sénat
Suffrage universel
Souveraineté
Servitude pénale
Sanction
Territoire
Tourisme
Technologie
Terrorisme
Transition
Unité
Visa
Validation

Ndongamu, dilondeshisha dia
maalu anyi midimu.
Dilondangana
Mulombodi wa Ditunga
Ndumbulwilu wa ku tubadi
Tshidiidi
- a manyooka
Mweena tshimwangi
Didila
Ndudiki
Dibadika dia bantu
Dieebeja dia dianyisha dia
beena ditunga
Ditunga
Tshibambalu tshia batshipwita
bakulumpa
Disungudibwa
kudi
bantu
bonso.
Budikookeshi
Dinyooka dia lukanu
Dinyooka
Teletwale
Dibandila dia matunga ne bintu
Mianda ya bia kwenza nabi
mudimu
Tshinyangu, tshimvundu
Tshisabu
Kabumwe, bobumwe
Viza
Dianyishibwa.

