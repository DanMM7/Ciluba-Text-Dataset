1 Kulondolola 1
Tunkanunuina tua Adama
(Gen. 5.1-32)
1Adama, Shete, Enosha, 2Kenana, Mahalalele, Yelede, 3Hanoka, Metushela, Lameke, 4Noa, Sheme, Hama, Yefeta.
Tunkanunuina tua Bana ba Noa
(Gen. 10.1-32)
5Bana balume ba Yefeta: Gomê ne Magoga ne Madai ne Yawana ne Tubala ne Mesheke ne Tilasa. 6Bana balume ba Gomê: Ashakenaza ne Difata ne Togâma. 7Bana balume ba Yawana: Elisha ne Tâshighi ne Bena Kiti ne Lodanima.
8Bana balume ba Hama: Kusha ne Miselayima ne Puta ne Kanâna. 9Bana balume ba Kusha: Seba ne Hawila ne Sabeta ne Lâma ne Sabeteka. Bana balume ba Lâma: Sheba ne Dedana. 10Kusha wakalela Nimeloda, wakabanga kuikala muntu mukole mu buloba.
11Miselayima wakalela Ludima ne Anamima ne Lehabima ne Nafetuhima 12ne Patalusima ne Kasaluhima (kuakafuma Bena Peleshete) ne Kafetolima.
13Kanâna wakalela Sidona, muanʼa bute wandi, ne Hete 14ne Bena Yebuse ne Bena Amole ne Bena Gîgashi, 15ne Bena Hiwi ne Bena Âka ne Bena Sina 16ne Bena Âwada ne Bena Semâ ne Bena Hamata.
17Bana balume ba Sheme: Elama ne Ashû ne Apakashada ne Luda ne Alama ne Uza ne Hula ne Getê ne Mesheke. 18Apakashada wakalela Shela; ne Shela wakalela Ebê. 19Ebe wakalela bana balume babidi; dina dia mukuabo Pelege; mu matuku andi bakabanyangana buloba; dina dia muanʼabo mulume diakadi Yoketana. 20Yoketana wakalela Alamodada ne Shelefe ne Hasâ-maweta ne Yela 21ne Hadolama ne Uzala ne Dikela 22ne Ebala ne Abimaele ne Sheba 23ne Ofî ne Hawila ne Yobaba. Aba bonso mbana balume ba Yoketana.
Tunkanunuina tua Sheme
(Gen. 11.10-26)
24Sheme, Apakashada, Shela, 25Ebê, Pelege, Leu, 26Seluga, Nahô, Tela, 27Abalama (udi Abalahama mene).
Tunkanunuina tua Yishemaele ne Ketula
(Gen. 25.1-6, 12-18)
28Bana balume ba Abalahama: Isaka ne Yishemaele. 29Etu ntukanunuina tuabo: muanʼa bute wa Yishemaele wakadi Nebayota; hashishe Kedâ ne Adabele ne Mibesama, 30Mishema ne Duma, Masa, Hadada ne Tema, 31Yetû, Nafisha ne Kedema. Aba mbana balume ba Yishemaele.
32Bana balume ba Ketula, mukashi muhika mubakibue kudi Abalahama: yeye wakalela Zimelana ne Yokeshana ne Medana ne Midiyana ne Ishebaka ne Shua. Bana balume ba Yokeshana: Sheba ne Dedana. 33Bana balume ba Midiyana: Efa ne Efê ne Hanoka ne Abida ne Eleda. Aba bonso bakadi bana balume ba Ketula.
Tunkanunuina tua Esau
(Gen. 36.1-43)
34Abalahama wakalela Isaka. Bana balume ba Isaka: Esau ne Isalele. 35Bana balume ba Esau: Elifaza ne Luele ne Yeusha ne Yalama, ne Kola. 36Bana balume ba Elifaza: Temana ne Omâ, Sefi ne Gatama, Kenaza ne Timena ne Amaleka. 37Bana balume ba Luele: Nahata, Zela, Shama ne Miza.
38Bana balume ba Sei: Lotana ne Shobala ne Sibiona ne Ana ne Dishona ne Ezê ne Dishana. 39Bana balume ba Lotana: Holi ne Homama; Timena wakadi muanʼabo mukashi ne Lotana. 40Bana balume ba Shobala: Abana ne Manahata ne Ebala ne Shefi ne Onama. Bana balume ba Sibiona: Aya ne Ana. 41Bana balume ba Ana: Dishona. Bana balume ba Dishona: Hamalana ne Eshebana ne Yitelana ne Kelana. 42Bana balume ba Ezê: Bilehana ne Zawana ne Yakana. Bana balume ba Dishana: Usa ne Alana.
43Aba mbakelenge bakakokesha mu buloba bua Edome diambedi mukelenge kayi muanze kukokesha Bena Isalele: Bela, muana mulume wa Beô; dina dia musoko wandi diakadi Dinehaba. 44Bela wakafua ne Yobaba, muana mulume wa Zela wa mu Bosela, wakakokesha mu muaba wandi. 45Yobaba wakafua ne Hushama, wa mu buloba bua Bena Temana, wakakokesha mu muaba wandi. 46Hushama wakafua ne Hadada, muana mulume wa Bedada, wakashiha Midiyana mu buloba bua Moaba, wakakokesha mu muaba wandi; dina dia musoko wandi diakadi Awita. 47Hadada wakafua ne Samala wa mu Maseleka wakakokesha mu muaba wandi. 48Samala wakafua ne Shaula wa mu Lehobota hehi ne musulu wa Pelata wakakokesha mu muaba wandi. 49Shaula wakafua ne Bâla-hanana, muana mulume wa Akabo, wakakokesha mu muaba wandi. 50Bâla-hanana wakafua ne Hadada wakakokesha mu muaba wandi; dina dia musoko wandi diakadi Pai; dina dia mukashi wandi diakadi Mehetabela, muana wa bakashi wa Mateledi, muana wa bakashi wa Me-zahaba. 51Hadada wakafua biandi.
Tulala tua mu Edome tuakadi nunku: kalala Timena, kalala Alia, kalala Yetete, 52kalala Oholibama, kalala Ela, kalala Pinona, 53kalala Kenaza, kalala Temana, kalala Mi-bezâ, 54kalala Magadiele, kalala Hama. Etu tuakadi tulala tua mu Edome.

1 Kulondolola 2
Bana Balume ba Isalele
(Gen. 35.22-26)
1Aba mbana balume ba Isalele: Lubena, Shimeona, Lewi, ne Yuda, Yisakâ ne Zebuluna, 2Dana, Yosefe ne Benyamina, Nafatale, Gada ne Ashê.
Tunkanunuina tua Yuda
3Bana ba balume ba Yuda: Ele ne Ônana ne Shela: muana mukashi wa Shua, Muena Kanâna, wakamulelela aba basatu. Ele, muanʼa bute wa Yuda, wakadi muntu mubi ku mesu kua Yehowa; yeye wakamushiha. 4Tamâ, mukashi wa muanʼandi, wakamulelela Pelese ne Zela. Bana ba balume ba Yuda bonso bakadi batanu.
5Bana ba balume ba Pelese: Heselona ne Hamula. 6Bana ba balume ba Zela: Zimeli ne Etana ne Hemana ne Kalakola ne Dala; buonso buabo batanu. 7Bana ba balume ba Kâmi; Akâ, mutatshi wa Isalele, wakenza bualu bubi ne tshintu tshia tshijila. 8Bana ba balume ba Etana: Azâya.
9Bana ba balume ba Heselona bakaleleye bakadi Yelamele ne Lama ne Kelubai. 10Lama wakalela Aminadaba ne Aminadaba wakalela Nashona, muntu munene wa munkatshi mua Bena Yuda; 11Nashona wakalela Salama ne Salama wakalela Boaza; 12Boaza wakalela Obeda, ne Obeda wakalela Yishai; 13Yishai wakalela muanʼa bute wandi Eliaba ne Abinadaba muana muibidi ne Shimea muana muisatu, 14Netanele muana muinai ne Ladai muana muitanu, 15Osema muana muisambombo ne Davidi muana wa muanda mutekete; 16bana babo ba bakashi bakadi Seluya ne Abigayila. Bana ba balume ba Seluya bakadi Abishai ne Yoaba ne Asahele, bana basatu. 17Abigayila wakalela Amasa; tatu wa Amasa wakadi Yete, Muena Yishemaele.
18Kaleba, muana wa balume wa Heselona, wakalela bana ne mukashi wandi Azuba ne mukashi wandi Yeliota; bana bandi ba balume bakadi Yeshê ne Shobaba ne Âdona. 19Azuba wakafua, ne Kaleba wakabaka Efelata, wakamulelela Hû. 20Hû wakalela Uli ne Uli wakalela Bezalele.
21Hashishe Heselona wakaya kudi muana mukashi wa Maki, tatu wa Gilada, wakamuangata bu mukashi wandi hakadiye ne bidimu makumi asambombo; yeye wakamulelela Seguba. 22Seguba wakalela Yaî, wakadi ne misoko makumi abidi ne isatu mu buloba bua Gilada. 23Geshû ne Alama bakanyenga misoko ya bena Yai ne Kenata ne misoko yai yonso bu misoko makumi asambombo. Aba bonso bakadi bana ba balume ba Maki, tatu wa Gilada. 24Hakafua Heselona mu Kaleba-efalata, hashishe Abiya, mukashi wa Heselona, wakamulelela Ashehû, tatu wa Tekoa.
25Bana ba balume ba Yelamele, muanʼa bute wa Heselona, bakadi Lama, muanʼa bute wandi, ne Buna ne Olena ne Ozema ne Ahiya. 26Yelamele wakadi ne mukashi mukuabo, dina diandi Atala; yeye wakadi mamu wa Onama. 27Bana ba balume ba Lama, muanʼa bute wa Yelamele, bakadi Mâsa ne Yamina ne Ekê. 28Bana ba balume ba Onama bakadi Shamai ne Yada. Bana ba balume ba Shamai: Nadaba ne Abishû. 29Dina dia mukashi wa Abishû diakadi Abihayila; yeye wakamulelela Abana ne Moliya. 30Bana ba balume ba Nadaba: Selede ne Apaima; kadi Selede wakafua kayi ne bana ba balume. 31Bana ba balume ba Apaima: Yishi. Bana ba balume ba Yishi: Sheshana. Bana ba balume ba Sheshana: Ahalai. 32Bana ba balume ba Yada, muanʼabo wa balume ne Shamai: Yete ne Yonatana; Yete wakafua kayi ne bana ba balume. 33Bana ba balume ba Yonatana: Pelete ne Zaza. Aba mbana ba balume ba Yelamele. 34Sheshana kakadi ne bana ba balume, anu bana ba bakashi. Sheshana wakadi ne muena mudimu, Muena Ejipitu, dina diandi Yaha. 35Sheshana wakafila muanʼandi mukashi, kudi Yaha, muena mudimu wandi, bu mukashi wandi; yeye wakamulelela Atai. 36Atai wakalela Natana ne Natana wakalela Zabada, 37Zabada wakalela Efelala, ne Efelala wakalela Obeda, 38ne Obeda wakalela Yehu, ne Yehu wakalela Azâya, 39ne Azâya wakalela Helese, ne Helese wakalela Eleasa, 40ne Eleasa wakalela Sisemai, ne Sisemai wakalela Shaluma, 41ne Shaluma wakalela Yakameya, ne Yakameya wakalela Elishama.
42Bana ba, balume ba Kaleba, muanʼabo wa balume ne Yelamele, bakadi Mesha, muanʼa bute wandi tatu wa Zifa; ne bana ba balume ba Malesha: Hebelone. 43Bana ba balume ba Hebelone: Kola ne Tapua ne Lekeme ne Shema. 44Shema wakalela Lahama, tatu wa Yôkeama; Lekeme wakalela Shamai. 45Muana wa balume wa Shamai wakadi Maona; Maona wakadi tatu wa Bete-sû. 46Efa, mukashi muhika mubakibue kudi Kaleba, wakamulelela Halana ne Mosa ne Gazeza; Halana wakalela Gazeza. 47Bana ba balume ba Yadai: Legeme ne Yotana ne Geshana ne Pelete ne Efa ne Shâfa. 48Mâka, munga mukashi muhika mubakibue kudi Kaleba, wakamulelela Shebê ne Tîhana. 49Yeye wakamulelela kabidi Shâfa, tatu wa Mademana, ne Shewa tatu wa Makebena ne tatu wa Gibea; muana wa bakashi wa Kaleba wakadi Akasa. 50Aba mbana balume ba Kaleba,
Bana ba balume ba Hû, muanʼa bute wa Efelata: Shobala, tatu wa Kîyata-yalima; 51Salama, tatu wa Beteleheme, Halefe, tatu wa Bete-gadê. 52Shobala, tatu wa Kîyata-yalima, wakadi ne bana ba balume kabidi, Haloe, tshituha tshia Bena Menuhota. 53Meku a Kîyata-yalima akadi Bena Yitela ne Bena Puta ne Bena Shumati ne Bena Mishete; Bena Solea ne Bena Eshetaola bakafuma kudibo. 54Bana ba balume ba Salama: Beteleheme ne Bena Netofa, Atalota-bete-yoaba ne tshituha tshia Bena Manahata, Bena Sola mene. 55Au mmeku a bafundi akashikama mu Yabesa: Bena Tila ne Bena Shimeata ne Bena Sukata. Aba mBena Kene bakafuma kudi Hamata, tatu wa ba mu nsubu wa Lekaba.

1 Kulondolola 3
Bana Balume ba Davidi
(2 Sam. 3.2-5; 5.13-16; 1 Kul. 14.3-7)
1Bana ba balume ba Davidi bakamulelelabo mu Hebelone: Amenona, muanʼa bute, muana wa Ahinoama, Muena Yizelele; muana muibidi Danyele, muana wa Abigayila, Muena Kâmele; 2muana muisatu Abashaloma, muana wa Mâka, muana wa bakashi wa Talemai, mukelenge wa mu Geshû; muana muinai Adoniya, muana wa Hagita; 3muana muitanu Shefatiya, muana wa Abitala; muana muisambombo Itelema, muana wa mukashi wandi Egela: 4hakamulelela bana basambombo mu Hebelone kuakakokesheye bidimu muanda mutekete ne ngondo isambombo. Yeye wakakokesha mu Yelushalema bidimu makumi asatu ne bisatu; 5bakamulelela mu Yelushalema: Shimea ne Shobaba ne Natana ne Solomo, bana banai kudi Bata-shua, muana wa bakashi wa Amiele, 6ne Ibeha ne Elishama ne Elifelete 7ne Noga ne Nefege ne Yafia 8ne Elishama ne Eliada ne Elifelete, buonso buabo tshitema. 9Aba bonso mbana balume ba Davidi ha mutu ha bana balume ba bakashi bahika babakibue kudiye; Tamâ wakadi muanʼabo mukashi.
Tunkanunuina tua Solomo
10Muana wa balume wa Solomo wakadi Lehabama, Abiya wakadi muanʼandi, Asa wakadi muanʼandi, ne Yehoshafata wakadi muanʼandi, 11Yolama wakadi muanʼandi, Ahazaya wakadi muanʼandi, ne Yoasha wakadi muanʼandi, 12Amasaya wakadi muanʼandi, ne Azaya wakadi muanʼandi, ne Yotama wakadi muanʼandi, 13Ahaza wakadi muanʼandi, Hezikiya wakadi muanʼandi, ne Manashe wakadi muanʼandi, 14Amona wakadi muanʼandi, ne Yoshiya wakadi muanʼandi. 15Bana ba balume ba Yoshiya: Yohanana muanʼa bute wandi, Yehoyakima muana muibidi, Sedekiya muana muisatu ne Shaluma muana muinai. 16Bana ba balume ba Yehoyakima: Yekoniya ne Sedekiya. 17Bana ba balume ba Yekoliya, muena lukanu: Shalatiele 18ne Malekilama ne Pedaya ne Shenasâ ne Yekamiya, Hoshama ne Nedabiya. 19Bana ba balume ba Pedaya: Zelubabela ne Shimei. Bana ba balume ba Zelubabela: Meshulama ne Hananiya; (Shelomita wakadi muanʼabo wa bakashi), 20Hashuba ne Ohela ne Belekiya ne Hasadeya ne Yushaba-heseda, buonso buabo batanu. 21Bana ba balume ba Hananiya: Pelatiya ne Yeshaya; muanʼandi wa balume Lefaya, muanʼandi wa balume Anana, muanʼandi wa balume Obadiya, muanʼandi wa balume Shekaniya. 22Bana ba balume ba Shekaniya: Shemaya. Bana ba balume ba Shemaya: Hatusha ne Igala ne Baliya ne Nealiya ne Shafata, basambombo bonso. 23Bana ba balume ba Nealiya: Eleyehoenai ne Hizikiya ne Azalikama, basatu bonso. 24Bana ba balume ba Eleyehoenai: Hodawiya ne Eleyashiba ne Pelaya ne Akuba ne Yohanana ne Delaya ne Anani, muanda mutekete bonso.

1 Kulondolola 4
Tunkanunuina tua Yuda
1Bana ba balume ba Yuda: Pelese, Heselona ne Kâmi ne Hula ne Shobala. 2Leaya, muana wa Shobala, wakalela Yahata; Yahata wakalela Ahumai ne Lahada. Au mmeku a Bena Solea. 3Aba mbana ba tatu wa Etama: Yizelele ne Yishema ne Yidebasha; dina dia muanʼabo wa bakashi diakadi Haselele-poni; 4Penuele, tatu wa Gedô, ne Ezê, tatu wa Husha. Aba mbana ba balume ba Hû, muanʼa bute wa Efelata, tatu wa Beteleheme. 5Ashehû, tatu wa Tekoa, wakadi ne bakashi babidi, Hela ne Nâla. 6Nâla wakamulelela Ahuzama ne Hefê ne Temeni ne Hâhashatali. Aba bakadi bana ba balume ba Nâla. 7Bana ba balume ba Hela bakadi Selete, Yisheâ ne Etenana. 8Hakosa wakalela Anuba ne Sobeba ne ba mu meku a Ahahele, muana wa balume wa Haluma. 9Yabesa wakatamba bana babo mu butumbi; mamu wandi wakamuidika dina ne, Yabesa, wamba ne, Nakamulela ne kanyinganyinga. 10Yabesa wakatendelela Nzambi wa Isalele wamba ne, Nakadi kusua bua wewe kunsankisha ne kulehesha mikalu yanyi ne bua tshianza tshiebe tshikale nʼanyi, bua wewe kundama bua tshibuedi mu malu mabi ne bua meme tshikadi ne kanyinganyinga! Nzambi wakamuha malu akalombeye. 11Keluba, muanʼabo wa balume ne Shuha, wakalela Mehî wakadi tatu wa Eshetona. 12Eshetona wakalela Bete-lafa ne Pasea ne Tehina, tatu wa Inahasha. Aba mbantu ba Leka. 13Bana ba balume ba Kenaza; Oteniele ne Selaya. Bana ba balume ba Oteniele: Hatata. 14Meonotai wakalela Ofela; ne Selaya wakalela; Yoaba, tatu wa Bena Ge-halashima; bualu bua bobo bakadi bansenda. 15Bana ba balume ba Kaleba, muana wa Yefune: Ilu, Ela ne Nâma; bana ba balume ba Ela: Kenaza. 16Bana ba balume ba Yehalelele: Zifa ne Zifaha, Tileya ne Asalele. 17Bana ba balume ba Ezela: Yete ne Melede ne Efê ne Yalona; mukashi wandi wakamulelela kabidi Mîyama ne Shamai ne Yisheba, tatu wa Eshetemoa. 18Mukashi wandi, Muena Yuda, wakalela Yelede, tatu wa Gedô, ne Hebê, tatu wa Soko, ne Yekutiele, tatu wa Zanoa. Aba mbana ba balume ba Bitiya, muana wa bakashi wa Palo, wakabakibua kudi Melede. 19Bana ba balume ba mukashi wa Hodiya, muanʼabo wa bakashi ne Nahama, bakadi batatu ba Keila, Muena Gâma, ne Eshetemoa, Muena Mâka. 20Bana ba balume ba Shimona: Amenona ne Lina, Bene-hanana ne Tilona. Bana ba balume ba Ishi: Zoheta ne Bene-zoheta. 21Bana ba balume ba Shela, muana wa Yuda: Ele, tatu wa Leka, ne Lâda, tatu wa Malesha ne ba mu nsubu wa bakumi ba bilulu bia lin, ba mu nsubu wa Ashabea; 22Yolama ne Bena Kozeba ne Yoasha ne Salafa wakakokesha mu buloba bua Moaba, ne Yashubi-lehema. Eku nkulondolola kua kale kale. 23Aba mbafumbi ba bivuadi ne bakadi bashikama mu Netaima ne Gedela; bakashikamaku ne mukelenge bua mudimu wandi.
Tunkanunuina tua Shimeona
24Bana ba balume ba Shimeona: Nemuele ne Yamina, Yaliba, Zela, Shaula; 25Shaluma muanʼandi, Mibesama muanʼandi, Mishema muanʼandi. 26Bana ba balume ba Mishema: Hamuele muanʼandi, Zakû muanʼandi, Shimei muanʼandi. 27Shimei wakadi ne bana ba balume dikumi ne basambombo ne bana ba bakashi basambombo; kadi bana babo kabakadi ne bana ba bungi, ne bobo bonso kabakavulangana ba bungi bu muakenza bana ba Yuda. 28Bobo bakashikama mu Bê-sheba ne mu Molada ne mu Hasâ-shuala 29ne mu Bileha ne mu Eseme ne mu Tolada 30ne mu Betuele ne Hôma ne mu Sikelaga, 31ne mu Bete-makabota ne mu Hasâsu-sima ne mu Bete-bili ne mu Shâla-yima. Ebi biakadi bimenga biabo tô ne ku bukokeshi bua Davidi. 32Misoko yabo yakadi Etama ne Ayina, Limona ne Tokene ne Ashana, misoko itanu; 33ne misoko yabo yonso yakadi ha buihi ne bimenga biobimue tô ne ku Bâla. Ei yakadi miaba yabo yakashikamabo, ne bobo bakafunda kulondolola kuabo.
34Meshobaba ne Yameleke ne Yoasha, muana wa balume wa Amasaya, 35ne Yoele ne Yehu, muana wa balume wa Yoshibeya, muana wa balume wa Selaya, muana wa balume wa Asiele, 36ne Eleyehoenai ne Yâkoba ne Yeshohaya ne Asaya ne Adiele ne Yesimiele ne Benaya 37ne Ziza, muana wa balume wa Shifi, muana wa balume wa Alono, muana wa balume wa Yedaya, muana wa balume wa Shimeli, muana wa balume wa Shemaya; 38bantu aba batuakutela menʼabo nunku bakadi bakelenge ba mu meku abo ne ba mu nsubu yabo bakatamba kuyisangana. 39Bakamuangalaka tô ne ku tshibuelelu tshia Gedô ku luseke lua ku esete kua tshibanda bua kukebabo mashinde a kudisha nʼau bimuna biabo. 40Bakasangana mashinde a bungi ne mimpe, buloba abu buakadi bunene, buakadi kabuyi ne diyoyo, buakadi talalâ; bantu bakadi bashikamaku diambedi bakadi bantu ba Hama. 41Badi ne mena abo mafunda nunku bakalua mu matuku a Hezikiya, mukelenge wa Yuda, bakashiha ntenta yabo ne Bena Meunima bakadi bashikamaku, bakababutula tô ne ku dituku edi, bakashikama mu miaba yabo; bualu bua bakasanganamu mashinde a kudisha nʼau bimuna biabo. 42Bakuabo babo, bana ba balume ba Shimeona mene bu nkama itanu, bakaya ku mukuna wa Seî, bakadi ne Pelatiya ne Nealiya ne Lefaya ne Uziele, bana ba balume ba Ishi, bu tupitene tuabo. 43Bakashiha difuka dia Bena Amaleka bakahanduka diambedi, badi bashikamaku tô ne ku dituku edi.

1 Kulondolola 5
Tunkanunuina tua Lubena
1Bana ba balume ba Lubena, muanʼa bute wa Isalele (yeye wakadi muanʼa bute; kadi bualu bua yeye wakanyanga bulalu bua tatu wandi, bakaha bana ba balume ba Yosefe, muana wa Isalele, bintu biandi bia buanʼa bute; kulondolola kuandi kakuena bu kua buanʼa bute. 2Bualu bua Yuda wakatamba bana babo bukole ne mukelenge wakafuma kudiye; kadi bintu bia buanʼa bute biakadi bia Yosefe). 3Bana ba balume ba Lubena, muanʼa bute wa Isalele: Hanoka ne Palu, Heselona ne Kâmi. 4Bana ba balume ba Yoele: Shemaya muanʼandi, ne Gogo muanʼandi, ne Shimei muanʼandi, 5Mika muanʼandi, ne Leaya muanʼandi, ne Bâla muanʼandi, 6ne Bela muanʼandi; Tigelata-pilenesê wakaya nʼandi mu buhika; yeye wakadi mukelenge wa Bena Lubena. 7Bana babo ba mu meku abo, hakabalabo kulondolola kuabo, bakadi tulala Yiele ne Zekâya, 8ne Bêla, muana wa balume wa Azaza, muana wa balume wa Sheme, muana wa balume wa Yoele, wakashikama mu Aloe tô ne ku Nebo ne Bâla-meona; 9ne ku esete bakamuangalaka tô ne ku tshibuelelu tshia tshihela ku musulu wa Pelata, bualu bua bimuna biabo biakavulangana mu buloba bua Gilada. 10Mu matuku a Shaula bobo bakaluangana ne Bena Hageli, bakabashiha; bakashikama mu ntenta yabo mu buloba buonso ku esete kua Gilada.
Tunkanunuina tua Gada
11Bana ba balume ba Gada bakashikama ha buihi nʼabo mu buloba bua Bashana ku Saleka; 12Yoele wakadi ha mutu habo ne Shafama wakamulonda, ne Yanai ne Shafata mu Bashana. 13Bana babo ba mu nsubu wa batatuʼabo: Mikaele ne Meshulama ne Sheba ne Yolai ne Yakana ne Zia ne Ebê, muanda mutekete bonso. 14Aba bakadi bana ba balume ba Abihayila, muana wa balume wa Huli, muana wa balume wa Yaloa, muana wa balume wa Gilada, muana wa balume wa Mikaele, muana wa balume wa Yeshishai, muana wa balume wa Yado, muana wa balume wa Buza; 15Ahi, muana wa balume wa Abediele, muana wa balume wa Guni, wakadi ha mutu ha nsubu ya batatuʼabo. 16Bakashikama mu Gilada mu Bashana ne mu misoko yai ne mu miaba yonso ya ku matshika a Shalona tô ne ku mpenge yabo. 17Buonso buabo bakabadibua mu kulondolola kuabo mu matuku a Yotama, mukelenge wa Yuda, ne mu matuku a Yalobama, mukelenge wa Isalele.
Malu a Bisamba Bibidi ne Tshituha
18Bana ba balume ba Lubena ne ba Bena Gada ne ba tshituha tshia tshisamba tshia Manashe, bantu ba bukitu, bantu bakadi ne bukole bua kutuala nʼabu ngabu ne muele wa nvita, ne bua kuela nʼabu buta, ne bakadi ne dikima dia nvita, bakadi binunu makumi anai ne binai ne nkama muanda mutekete ne makumi asambombo, bakadi bena nvita. 19Bobo bakaluangana ne Bena Hageli ne Yetû ne Nafisha ne Nodaba. 20Bakuabo bakakuatshishangana nʼabo, ne bobo ne bakadi nʼabo bakahita Bena Hageli bukole; bualu bua bobo bakadila kudi Nzambi mu nvita, ne yeye wakabunvuila, bualu bua bobo bakamueyemena. 21Bobo bakanyenga bimuna biabo; tumelo tuabo bu binunu makumi atanu, ne mikoko bu binunu nkama ibidi ne makumi atanu, ne nyama ya mpunda binunu bibidi, ne bantu binunu lukama. 22Ba bungi bakashihibua bualu bua nvita ei yakadi ya Nzambi. Bobo bakashikama mu miaba yabo tô ne hakayabo mu buhika.
23Bantu ba mu tshituha tshia tshisamba tshia Manashe bakashikama mu buloba; bakavulangana ku Bashana tô ne ku Bâla-hêmona ne ku Senî ne ku mukuna wa Hêmona. 24Aba bakadi ku mutu kua nsubu ya batatuʼabo: Efê ne Ishi ne Ebele ne Azeliele ne Yelemiya ne Hodaweya ne Yadiele, bena bukitu ne ba butumbi ba ku mutu kua nsubu ya batatuʼabo.
25Bobo bakenzela Nzambi wa batatuʼabo bibi, bakalonda malu a masandi ne nzambi ya bantu ba mu buloba abu bakashihibua kudi Nzambi ku mpala kuabo. 26Nzambi wa Isalele wakasonsola mutshima wa Pula, mukelenge wa Ashû, ne mutshima wa Tigelata-pilenesê, mukelenge wa Ashû, ne bobo bakaya nʼabo, Bena Lubena ne Bena Gada ne tshituha tshia tshisamba tshia Manashe mene mu buhika; bakaya nʼabo tô ne ku Halaha ne Habo ne Hala ne ku musulu wa Gozana tô ne ku didiku edi.

1 Kulondolola 6
Tunkanunuina tua Lewi
1Bana ba balume ba Lewi: Gêshona, Kohata ne Melali. 2Bana ba balume ba Kohata; Amalama, Yisehâ ne Hebelone ne Uziele. 3Bana ba Amalama: Alona ne Mosê ne Miyama. Bana ba balume ba Alona: Nadaba ne Abihu ne Eleazâ ne Itamâ. 4Eleazâ wakalela Pinehasa, Pinehasa wakalela Abishua, 5ne Abishua wakalela Buki, ne Buki wakalela Uzi, 6ne Uzi wakalela Zelaya ne Zelaya wakalela Melayota, 7ne Melayota wakalela Amalia, ne Amalia wakalela Ahituba, 8ne Ahituba wakalela Sadoka, ne Sadoka wakalela Ahimâsa, 9ne Ahimâsa wakalela Azaya, ne Azaya wakalela Yohanana, 10ne Yohanana wakalela Azaya (yeye Wakenza mudimu wa buakuidi mu nsubu wakasabo kudi Solomo mu Yelushalema), 11ne Azaya wakalela Amalia, ne Amalia wakalela Ahituba, 12ne Ahituba wakalela Sadoka, ne Sadoka wakalela Shaluma, 13ne Shaluma wakalela Hilekiya, ne Hilekiya wakalela Azaya, 14ne Azaya wakalela Selaya, ne Selaya wakalela Yehosadaka; 15Yehosadaka wakaya mu buhika hakaya Yehowa ne Bena Yuda ne Bena Yelushalema ku tshianza tshia Nebukadenesâ.
16Bana ba balume ba Lewi: Gêshoma ne Kohata ne Melali. 17Au mmena a bana ba balume ba Gêshoma: Libeni ne Shimei. 18Bana ba balume ba Kohata bakadi Amalama ne Yisehâ ne Hebelone ne Uziele, 19Bana ba balume ba Melali: Mali ne Mushi. Au mmeku a Bena Lewi ku nsubu ya batatuʼabo. 20Ya Gêshoma: Libeni muanʼandi, ne Yahata muanʼandi, ne Zima muanʼandi, 21ne Yoa muanʼandi, ne Yido muanʼandi, ne Zela muanʼandi, ne Yatelai muanʼandi. 22Bana ba balume ba Kohata: Aminadaba muanʼandi, ne Kola muanʼandi, ne Asî muanʼandi, 23ne Elekana muanʼandi, ne Ebiyasafa muanʼandi, ne Asî muanʼandi, 24ne Tahata muanʼandi, ne miele muanʼandi, ne Uziya muanʼandi, ne Shaula muanʼandi. 25Bana ba balume ba Elekana: Amasai ne Ahimota. 26Bana ba Elekana: Sofai muanʼandi, ne Nahata muanʼandi, 27ne Eliaba muanʼandi, ne Yelohama muanʼandi, ne Elekana muanʼandi. 28Bana ba balume ba Samuele: muanʼa bute wandi Yoele ne Abiya muana muibidi. 29Bana ba balume ba Melali: Mali ne Libeni muanʼandi, ne Shemei muanʼandi, ne Uza muanʼandi, 30ne Shimea muanʼandi, ne Hagiya muan andi, ne Asaya muanʼandi,
Davidî Udi Usungula Bimbi ba Misambu mu Ntempelo
31Aba mbantu bakateka Davidi ku mutu kua bimbi ba misambu mu nsubu wa Yehowa hakikishilaku mushete wa tshihungidi tshia mei a Yehowa. 32Bobo bakimba misambu mu nsubu wa kusambakena tô ne hakasa Solomo nsubu wa Yehowa mu Yelushalema; bakenza mudimu wabo bu muakadi milongo yabo. 33Aba mbantu bakenza mudimu au ne bana babo ba balume: Bana ba balume ba Bena Kohata: Hemana, muimbi wa misambu, muana wa Yoele, muana wa Samuele, 34muana wa Elekana, muana wa Yelohama, muana wa Eliele, muana wa Toa, 35muana wa Sufa, muana wa Elekana, muana wa Mahata, muana wa Amasai, 36muana wa Elekana, muana wa Yoele, muana wa Azaya, muana wa Sefanya, 37muana wa Tahata, muana wa Asî, muana wa Ebiyasafa, muana wa Kola, 38muana wa Yisehâ, muana wa Kohata, muana wa Lewi, muana wa Isalele. 39Muanʼabo wa balume wakimana ku tshianza tshiandi tshia balume, Asafa mene, muana wa Belekiya, muana wa Shimea, 40muana wa Mikaele, muana wa Bâseya, muana wa Malakiya, 41muana wa Eteni, muana wa Zela, muana wa Adaya, 42muana wa Etana, muana wa Zima, muana wa Shimei, 43muana wa Yahata, muana wa Gêshoma, muana wa Lewi. 44Ku tshianza tshia bakashi tshia bana babo bakimana bana ba balume ba Melali: Etana, muana wa Kishi, muana wa Abedi, muana wa Maluke, 45muana wa Hashabeya, muana wa Amasaya, muana wa Hilekiya, 46muana wa Amasi, muana wa Bani, muana wa Shemê, 47muana wa Mali, muana wa Mushi, muana wa Melali, muana wa Lewi. 48Bana babo Bena Lewi bakadi ku mutu kua midimu yonso ya mu nsubu wa kusambakena wa Nzambi.
Tunkanunuina tua Alona
49Kadi Alona ne bana bandi ba balume bakafila milambu ya kuosha ha kahia ne ku tshioshelu tshia musenga wa manananshi ne ya midimu yonso ya mu muaba wa tshijila ne ya kubuikila nʼai mibi ya Bena Isalele bu muakadi mikenji yonso yakela Mose, muntu wa Nzambi. 50Aba mbana ba balume ba Alona: Eleazâ muanʼandi, ne Pinehasa muanʼandi, ne Abishua muanʼandi, 51ne Buki muanʼandi, ne Uzi muanʼandi, ne Zelaya muanʼandi, 52ne Melayota muanʼandi, ne Amalia muanʼandi, ne Ahituba muanʼandi, 53ne Sadoka muanʼandi, ne Ahimâsa muanʼandi.
Misoko ya Bena Lewi
(Yosh. 21.1-42)
54Ei mmiaba yakashikamabo ku bitudilu biabo mu mikalu yabo; kudi bana ba balume ba Alona ba mu meku a Bena Kohata (bualu bua bobo bakangata tshituha tshiabo ku mpala), 55bakabaha bobo Hebelone mu buloba bua Yuda ne miaba yau ya ku matshika yakadi ha buihi; 56kadi bakaha Kaleba, muana wa Yefune, madimi a mu tshimenga ne misoko yatshi. 57Bakaha bana ba balume ba Alona misoko ya kunyemena, Hebelone, Libena ne miaba ya ku mpenge, ne Yati ne Eshetemoa ne miaba ya ku mpenge, 58ne Hilene ne miaba ya ku mpenge, ne Debî ne miaba ya ku mpenge, 59ne Ashana ne miaba ya ku mpenge, ne Bete-shemeshe ne miaba ya ku mpenge; 60ne mu tshisamba tshia Benyamina, Geba ne miaba ya ku mpenge, ne Alemeta ne miaba ya ku mpenge, ne Anatota ne miaba ya ku mpenge. Misoko yabo yonso ya meku abo onso yakadi dikumi ne isatu.
61Hakelabo nshobo, bakaha bana ba balume bakuabo ba Kohata, ku meku abo, misoko dikumi ya mu tshituha tshia tshisamba tshia Manashe. 62Bakaha bana ba balume ba Gêshoma, ku meku abo, misoko dikumi ne isatu ya mu tshisamba tshia Yisakâ ne tshia Ashe ne tshia Nafatale ne tshia Manashe mu buloba bua Bashana. 63Bakayifila ku nshobo kudi bana ba balume ba Melali, ku meku abo, misoko dikumi ne ibidi mu tshisamba tshia Lubena ne tshia Gada ne tshia Zebuluna. 64Bena Isalele bakaha Bena Lewi misoko ei ne miaba ya ku mpenge. 65Bakabaha misoko ei ituakutela mena ai ku nshobo mu tshisamba tshia Yuda ne tshia Shimeona ne tshia Benyamina.
66Bakuabo ba mu meku a bana ba balume ba Kohata bakadi ne misoko yabo mu buloba bua Efelayima. 67Bakabaha misoko ya kunyemena, Shekeme wa ku mikuna ya Efelayima ne miaba ya ku mpenge; Gezê kabidi ne miaba ya ku mpenge, 68Yokemama ne miaba ya ku mpenge, ne Bete-holona ne miaba ya ku mpenge, 69ne Ayalona ne miaba ya ku mpenge, ne Gata-limona ne miaba ya ku mpenge; 70ne mu tshituha tshia tshisamba tshia Manashe, Anê ne miaba ya ku mpenge, ne Bilama ne miaba ya ku mpenge, kudi bakuabo ba mu meku a Bena Kohata.
71Bakaha bana ba balume ba Gêshoma mu tshituha tshia tshisamba tshia Manashe, Golana mu buloba bua Bashana ne miaba ya ku mpenge, ne Ashetalota ne miaba ya ku mpenge; 72mu tshisamba tshia Yisakâ, Kedeshe ne miaba ya ku mpenge, ne Dabelata ne miaba ya ku mpenge, 73ne Lamota ne miaba ya ku mpenge, ne Anema ne miaba ya ku mpenge; 74ne mu tshisamba tshia Ashê, Mashala ne miaba ya ku mpenge, ne Abidona ne miaba ya ku mpenge, 75ne Hukoko ne miaba ya ku mpenge, ne Lehoba ne miaba ya ku mpenge; 76ne mu tshisamba tshia Nafatale, Kedeshe mu Galela ne miaba ya ku mpenge, ne Hamona ne miaba ya ku mpenge, ne Kîyata-ayima ne miaba ya ku mpenge. 77Bakaha Bena Lewi bakuabo, bana ba balume ba Melali, mu tshisamba tshia Zebuluna, Limono ne miaba ya ku mpenge, ne Tabô ne miaba ya ku mpenge; 78dishiya dia Yadene ku Yeleko ku esete kua Yadene, bakabaha mu tshisamba tshia Lubena, Besê mu tshihela ne miaba ya ku mpenge, ne Yasa ne miaba ya ku mpenge, 79ne Kedemota ne miaba ya ku mpenge, ne Mefâta ne miaba ya ku mpenge; 80mu tshisamba tshia Gada, Lamota mu Gilada ne miaba ya ku mpenge, ne Mahanayima ne miaba ya ku mpenge, 81ne Heshebona ne miaba ya ku mpenge, ne Yasê ne miaba ya ku mpenge.

1 Kulondolola 7
Tunkanunuina tua Yisakâ
1Bana ba balume ba Yisakâ: Tola ne Pua ne Yashuba ne Shimelona, banai. 2Bana ba balume ba Tola: Uzi ne Lefaya ne Yeliele ne Yamai ne Ibisama ne Shemuele, bakadi ku mutu kua nsubu ya batatuʼabo, ya Tola mene, bena bukitu ba dikima mu bikondo biabo; bungi buabo mu matuku a Davidi buakadi binunu makumi abidi ne bibidi ne nkama isambombo. 3Bana ba balume ba Uzi: Yizelaya. Bana ba balume ba Yizelaya: Mikaele ne Obadaya ne Yoele ne Yishiya, batanu; buonso buabo bakadi bakelenge. 4Bena nvita binunu makumi asatu ne bisambombo bakadi basangisha nʼabo mu bikondo biabo mu nsubu ya batatuʼabo, bualu bua bobo bakadi ne bakashi ba bungi ne bana ba balume ba bungi. 5Bana babo ba munkatshi mua meku onso a Yisakâ, bena nvita ba dikima bakabalabo mu bikondo biabo, bakadi binunu makumi muanda mukulu ne muanda mutekete.
Tunkanunuina tua Benyamina
6Bana ba balume ba Benyamina: Bela ne Bekê ne Yediele, basatu. 7Bana ba balume ba Bela: Ezebona ne Uzi ne Uziele ne Yelimota ne Ili, batanu; bakadi ku mutu kua nsubu ya batatuʼabo, bena nvita ba dikima; bakaledibua mu bikondo biabo binunu makumi abidi ne bibidi ne makumi asatu ne bantu banai. 8Bana ba balume ba Bekê: Zemila ne Yosha ne Eliezê ne. Eleyehoenai ne Omeli ne Yelemota ne Abiya ne Anatota ne Alemeta. Aba bonso bakadi bana ba Bekê. 9Bakadi babadibua mu kulondolola kuabo, mu bikondo biabo, bu ba ku mutu kua nsubu ya batatuʼabo bena nvita ba dikima bakadi binunu makumi abidi ne nkama ibidi. 10Bana ba balume ba Yediele: Bilehana. Bana ba balume ba Bilehana: Yeusha ne Benyamina ne Ehuda ne Kenana ne Zetana ne Tâshishi ne Ahishahâ. 11Aba bonso bakadi bana ba balume ba Yediele bakadi ku mutu kua nsubu ya batatuʼabo bena nvita ba dikima binunu dikumi ne muanda mutekete ne nkama ibidi bakadi ne bukole bua kuluangana nvita. 12Shupima kabidi, ne Hupima, bana ba balume ba Ili, ne Hushima, muana wa Ahe.
Tunkanunuina tua Nafatale
13Bana ba balume ba Nafatale: Yasiele ne Guni ne Yesê ne Shaluma, bana ba balume ba Bileha.
Tunkanunuina tua Manashe
14Bana ba balume ba Manashe: Aseliele wakamulelela mukashi, Muena Alama, muhika mubakibue kudi Manashe; yeye wakalela Maki, tatu wa Gilada. 15Maki wakabaka mukashi wa Hupima ne Shupima, dina dia muanʼabo wa bakashi diakadi Mâka; dina dia mukashi wandi mukuabo diakadi Selofehada; Selofehada wakalela bana ba bakashi. 16Mâka, mukashi wa Maki, wakalela muana wa balume, wakamuidika dina ne, Peleshe; dina dia muanʼabo nʼandi diakadi Sheleshe; ne bana ba balume bandi bakadi Ulama ne Lakema. 17Bana ba balume ba Ulama: Bedana. Aba mbana ba balume ba Gilada, muana wa Makî, muana wa Manashe. 18Muanʼabo wa bakashi Hamolekete wakalela Ishehodo ne Abiezê ne Mahala. 19Bana ba balume ba Shemida bakadi Ahiana ne Shekeme ne Likihi ne Aniama.
Tunkanunuina tua Efelayima
20Bana ba balume ba Efelayima: Shutela, ne Belede muanʼandi, ne Tahata muanʼandi, ne Eleada muanʼandi, ne Tahata muanʼandi, 21ne Zabada muanʼandi, ne Shutela muanʼandi, ne Ezê, ne Eleada, bakadi bashihibua kudi Bena Gata bakaledibua mu buloba, bualu bua bobo bakatua bua kunyenga bimuna biabo. 22Efelayima, tatu wabo, wakasa muadi matuku a bungi, ne bana babo bakatua bua kumusambabo. 23Yeye wakasangila ne mukashi wandi, yeye wakimita difu, wakalela muana wa balume, wakamuidika dina ne, Belia, bualu bua makenga akakuata ba mu nsubu muandi. 24Muana wandi wa bakashi wakadi Shela, wakasa Bete-holona wa ku tshibanda ne wa ku mukuna, ne Uzeneshêla. 25Lefa wakadi muanʼandi wa balume, ne Leshefe muanʼandi, ne Tela muanʼandi, ne Tahana muanʼandi, 26ne Ladana muanʼandi, ne Amihuda muanʼandi, ne Eleshama muanʼandi, 27ne Nuna muanʼandi, ne Yoshua muanʼandi. 28Miaba yabo yakashikamabo yakadi Betele ne misoko yakadi ha buihi, ne Nâlana ku esete, ne Gezê ku wesete ne misoko yakadi ha buihi; Shekeme ne misoko yakadi ha buihi tô ne ku Aza ne misoko yakadi ha buihi; 29ne ku mikalu ya Bena Manashe, Bete-sheana ne misoko yakadi ha buihi, ne Tânaka ne misoko yakadi ha buihi, ne Megido ne misoko yakadi ha buihi, ne Dô ne misoko yakadi ha buihi. Mu miaba ei yakashikama bana ba Yosefe, muana wa Isalele.
Tunkanunuina tua Ashê
30Bana ba balume ba Ashê: Yimena ne Yishewa ne Yishewi ne Beliya, ne Sela wakadi muanʼabo wa bakashi. 31Bana ba balume ba Beliya: Hebe ne Malekiele, wakadi tatu wa Bîzawita. 32Hebê wakalela Yafeleta ne Shomê ne Hotama, ne Shua wakadi muanʼabo wa bakashi. 33Bana ba balume ba Yafeleta: Pasaka ne Bimehala ne Ashawata. Aba mbana ba Yafeleta. 34Bana ba balume ba Shemê: Ahi ne Loga ne Yehuba ne Alama. 35Bana ba balume ba Heleme, muanʼabo wa balume: Sofâ ne Yimena ne Sheleshe ne Amala. 36Bana ba balume ba Sofâ: Sua ne Hânefê ne Shuala ne Beli ne Yimela 37ne Bezê ne Hodo ne Shama ne Shilesha, ne Yitelana ne Bela. 38Bana ba balume ba Yetê: Yefune ne Pisepa ne Ala. 39Bana ba balume ba Ula: Ala ne Haniele ne Lisia. 40Aba bonso bakadi bana ba Ashê ba ku mutu kua nsubu ya batatu babo, bena nvita basungula ba bukitu ne tulala tua ha mutu. Bungi buabo buakabalabo mu kulondolola kuabo bua kuluangana nvita bakadi binunu makumi abidi ne bisambombo.

1 Kulondolola 8
Tunkanunuina tua Benyamina
1Benyamina wakalela Bela muanʼa bute wandi, ne Ashabele muana muibidi, ne Ahala muana muisatu, 2ne Noha muana muinai, ne Lafa muana muitanu. 3Bela wakalela bana ba balume: Adâ ne Gela ne Abihuda 4ne Abishua ne Nâmana ne Ahoa 5ne Gela ne Shefufana ne Hulama. 6Aba mbana ba balume ba Ehuda; aba bakadi ku mutu kua nsubu ya batatu babo ba Bena Geba; bakaya nʼabo mu buhika ku Manahata: 7Nâmana ne Ahiya ne Gela bakaya nʼabo mu buhika kabidi; yeye wakalela Uza ne Ahihuda. 8Shahalayima wakalela bana mu buloba bua Moaba, bakatumeye bakashi bandi Hushima ne Bâla kuabo. 9Mukashi wandi Hodesha wakamulelela Yobaba ne Zibia ne Mesha ne Malakama 10ne Yeuse ne Shakaya ne Mîma. Aba bakadi bana bandi ba balume ba ku mutu kua nsubu ya batatu babo. 11Hushima wakamulelela Ahituba ne Elepâla. 12Bana ba balume ba Elepâla: Ebê ne Mishama ne Shemede, wakasa Ono ne Lodo ne misoko yakadi ha buihi; 13Belia ne Shema, bakadi ku mutu kua nsubu ya batatu babo ba Bena Ayalona, bakihata Bena Gata mu nvita; 14ne Ahio ne Shashaka ne Yelemota 15ne Zebadaya ne Alada ne Edê 16ne Mikaele ne Yisepa ne Yoha, bana ba balume ba Belia; 17Zebadaya ne Meshulama ne Hiziki ne Hebê 18ne Yishemelai ne Yizela ne Yobaba, bana ba balume ba Elepâla; 19ne Yakima ne Zikeli ne Zabedi 20ne Elienai ne Ziletai ne Ebele 21ne Adaya ne Belaya ne Shimelata, bana ba balume ba Shimei; 22Yishe-pana ne Ebê ne Ebele 23ne Abidona ne Zikeli ne Hanana 24ne Hananya ne Elama ne Anetotiya 25ne Yifedeya ne Penuele, bana ba balume ba Shashaka; 26ne Shameshelai ne Shemaya ne Atalaya 27ne Yalesheya ne Eliya ne Zikeli, bana ba balume ba Yelohama. 28Aba bakadi ku mutu kua nsubu ya batatu babo mu bikondo biabo bionso, bantu banene; bakadi bashikama mu Yelushalema.
29Mu Gibeona muakadi Yiele, tatu wa Gibeona, wakadi ne mukashi, dina diandi Mâka; 30muanʼa bute wandi wakadi Abidona, bakunyi bandi bakadi Sû ne Kishi ne Bâla ne Nadaba 31ne Gedô ne Ahio ne Zekê. 32Mikelota wakalela Shimea. Bobo kabidi bakashikama mu Yelushalema mu buludiludi ne bana babo. 33Nê wakalela Kishi; Kishi wakalela Shaula; Shaula wakalela Yonatana ne Maleki-shua ne Abinadaba ne Eshebâla. 34Muana wa balume wa Yonatana wakadi Meliba-bâla; Meliba-bâla wakalela Mika. 35Bana ba balume ba Mika: Pitona ne Meleke ne Talea ne Ahaza. 36Ahaza wakalela Yehoada; ne Yehoada wakalela Alemeta ne Asemaweta ne Zimeli; ne Zimeli wakalela Mosa. 37Mosa wakalela Binea; Lafa wakadi muanʼandi ne Eleasa wakadi muanʼandi ne Asela wakadi muanʼandi. 38Asela wakadi ne bana ba balume basambombo, mena abo: Azelikama ne Bokelu ne Yishemaele ne Shealeya ne Obadaya ne Hanana. Aba bonso bakadi bana ba balume ba Asela. 39Bana ba balume ba Esheke muanʼabo: Ulama muanʼa bute wandi, ne Yeusha muana muibidi ne Elifelete muisatu. 40Bana ba balume ba Ulama bakadi bena nvita ba bukitu, bena mata, bakadi ne bana ba balume ba bungi, ne bana ba bana babo balela, bu lukama ne makumi atanu. Aba bonso bakadi bana ba balume ba Benyamina.

1 Kulondolola 9
Mena a Bantu Bakahingana ku Babulona
(Neh. 11.1-24)
1Nunku Bena Isalele bakadi babadibua ku kulondolola kuabo; ne monai, badi bafundibue mu mukandu wa bakelenge ba Isalele; bakaya ne Bena Yuda mu buhika ku Babulona bualu bua ditomboka diabo. 2Bantu ba diambedi bakashikama mu buhianyi buabo mu misoko yabo ya Isalele bakadi bakuidi ne Bena Lewi ne Bena Netinima. 3Mu Yelushalema nuakashikama bana ba Yuda ne ba Benyamina ne ba Efelayima ne ba Manashe: 4Utai, muana wa Amihuda, muana wa Omeli, muana wa Imeli, muana wa Bani, wa bana ba Pelese, muana wa Yuda. 5Ba Bena Shilona: Asaya, muanʼa bute wandi ne bana bandi ba balume. 6Bana ba balume ba Sela: Yeule ne bana babo nkama isambombo ne makumi tshitema, 7Bana ba balume ba Benyamina: Salu, muana wa balume wa Meshulama, muana wa Hodaweya, muana wa Hasenua, 8ne Yibeneya, muana wa Yelohama, ne Ela, muana wa Uzi, muana wa Mikela ne Meshulama, muana wa Shefataya, muana wa Leule, muana wa Yibeniya; 9ne bana babo mu bikondo biabo nkama tshitema ne makumi atanu ne bantu basambombo. Aba bonso bakadi ku mutu kua nsubu ya batatu babo.
10Ba bakuidi: Yedaya ne Yehoyada ne Yakina 11ne Azâya, muana wa Hilekiya, muana wa Meshulama, muana wa Sadoka, muana wa Melayota, muana wa Ahituba, mukokeshi wa mu nsubu wa Nzambi; 12ne Adaya, muana wa Yelohama, muana wa Pashû, muana wa Malakiya, ne Mâsai, muana wa Adiele, muana wa Yakela, muana wa Meshulama, muana wa Meshilemita, muana wa Imê; 13ne bana babo ba ku mutu kua nsubu ya batatu babo tshinunu ne nkama muanda mutekete ne makumi asambombo, bantu bakole ba kukuatabo mudimu mu nsubu wa Nzambi.
14Ba Bena Lewi: Shemaya, muana wa Hashuba, muana wa Azelikama, muana wa Hashabeya wa bana ba balume ba Melali; 15ne Bakabaka, Heleshi ne Galela ne Mataniya, muana wa Mika, muana wa Zikeli, muana wa Asafa, 16ne Obadaya, muana wa Shemaya, muana wa Galala, muana wa Yedutuna, ne Belekiya, muana wa Asa, muana wa Elekana, bakadi bashikama mu misoko ya Bena Netofa.
17Batuadi ba majitu: Shaluma ne Akuba ne Talemona ne Ahimana ne bana babo (Shaluma wakadi ku mutu kuabo), 18bakadi bimana ku tshibi tshia mukelenge ku esete; bobo bakadi batuadi ba majitu a mu tshitudilu tshia Bena Lewi. 19Shaluma, muana wa Kole, muana wa Ebiyasafa, muana wa Kola, ne bana babo nʼandi ba mu nsubu wa tatu wandi, Bena Kola, bakadi ku mutu kua mudimu eu, balami ba ku bibuelelu bia mu ntenta wa kusambakena; batatu babo bakadi ku mutu kua tshitudilu tshia Yehowa, balami ba ku bibuelelu. 20Diambedi Pinehasa, muana wa Eleazâ, wakadi ku mutu kuabo ne Yehowa wakadi nʼandi. 21Zekâya, muana wa Meshelemiya, wakadi mulami wa ku tshibuelelu tshia mu nsubu wa kusambakena. 22Buonso buabo bakasungulabo bua kulamabo bibuelelu bia mu nsubu bakadi nkama ibidi ne dikumi ne bantu babidi. Bobo bakadi babadibua mu bikondo biabo mu misoko yabo bakadi bajidibua mu midimu yabo kudi Davidi ne Samuele, mumonyi wa malu. 23Nunku bobo ne bana babo balela bakadi batangila bibuelelu bia mu nsubu wa Yehowa, nsubu wa kusambakena mene, bu balami babi. 24Batuadi aba bakadi ku nseke inai, ku esete ne ku wesete ne ku nôde ne ku Sude. 25Bana babo bakadi mu misoko yabo bakadi ne bua kubuela kudibo hakahita matuku muanda mutekete ku lumingu ku lumingu bua kuikalabo nʼabo; 26bualu bua balama banene banai, Bena Lewi, bakadi bajidibua mu mudimu eu, bakadi ku mutu kua nsubu ne bibutshilu bia mu nsubu wa Nzambi. 27Bobo bakadi balala banyunguluke nsubu wa Nzambi, bualu bua bobo bakadi bajidibue mu mudimu eu; bakadi ne bua kunzulula bibi hatshiatshia ku dituku ku dituku.
28Bakuabo babo bakadi ne mudimu wa kulamabo malonga a mu nsubu; bakadi babala malonga hakabuelabo nʼau ne hakahatukabo nʼau. 29Bakuabo babo bakadi balami ba bintu bia mu nsubu, ne bivuadi bionso bia mu tshitendelelu, ne ba bukula bubotesha, ne ba nvinyo, ne ba manyi, ne ba musenga wa manananshi, ne ba bintu bia muhuya muimpe. 30Bana ba balume bakuabo ba bakuidi bakadi balongolodi ba bintu bia muhuya muimpe. 31Matitiya, umue wa Bena Lewi, muanʼa bute wa Shaluma, Muena Kola, wakadi ne mudimu wa kulama bintu biakalambabo mu malonga. 32Bakuabo babo, bana ba Kohata, bakadi ne bua kulama bidia bia kulesha ku lumingu ku lumingu.
33Aba mbimbi ba misambu ba ku mutu kua nsubu ya batatu babo ba Bena Lewi bakadi bashikama mu nsubu ei; bakadi kabayi ne mudimu mukuabo, bualu bua bakadi ne mudimu wabo munya ne butuku. 34Bobo bakadi ku mutu kua nsubu ya batatu babo ba Bena Lewi mu bikondo biabo bionso, bantu banene; bakadi bashikama mu Yelushalema.
Kulondolola kua Tshiota tshia Shaula
35Mu Gibeona nuakashikama Yiele, tatu wa Gibeona; dina dia mukashi wandi diakadi Mâka; 36Abidona wakadi muanʼa bute wandi, ne Sû ne Kishi ne Bâla ne Nê ne Nadaba 37ne Gedô ne Ahio ne Zekâya ne Mikelota. 38Mikelota wakalela Shimeama. Bobo bakashikama mu Yelushalema kabidi ha buihi ne bana babo. 39Nê wakalela Kishi; Kishi wakalela Shaula; Shaula wakalela Yonatana ne Malekishua ne Abinadaba ne Eshebâla. 40Meliba-bâla wakadi muana wa Yonatana; Meliba-bâla wakalela Mika. 41Bana ba balume ba Mika: Pitona ne Meleke ne Talea ne Ahaza. 42Ahaza wakalela Yala; Yala wakalela Alemeta ne Asemaweta ne Zimeli; Zimeli wakalela Mosa; 43Mosa wakalela Binea; ne Lefaya muanʼandi, ne Eleasa muanʼandi, ne Asela muanʼandi. 44Asela wakadi ne bana ba balume basambombo; mena abo: Azelikama, Bokelu ne Yishemaele ne Shealeya ne Obadaya ne Etenana; aba bakadi bana ba balume ba Asela.

1 Kulondolola 10
Lufu lua Shaula ne lua Bana Bandi Balume
(1 Sam. 31.1-13)
1Bena Peleshete bakaluangana nvita ne Bena Isalele; Bena Isalele bakanyema ku mpala kua Bena Peleshete, bakadishinda hanshi bafue ku mukuna wa Gileboa. 2Bena Peleshete bakihata Shaula ne bana bandi balume; Bena Peleshete bakashiha Yonatana ne Abinadaba ne Maleki-shua, bana balume ba Shaula. 3Bakatamba Shaula mu nvita, bena mata a mikete bakamuheta mu nshila; yeye wakatahibua kudi bena mata. 4Hashishe Shaula wakambila muambudi wa ngabu wandi ne, Hatula muele wa nvita webe, untahe, unsompole; bua bantu aba badi kabayi batengula kabalu ha buihi nʼanyi bua kutekabo. Kadi muambudi wa ngabu wandi wakahidia; bualu bua yeye wakatamba kutshina. Nunku Shaula wakahatula muele wa nvita wandi, wakadishindahu. 5Hakamona muambudi wa ngabu wandi ne, Shaula wakamana kufua, yeye kabidi wakadishinda ha muele wandi, wakafua. 6Nunku Shaula wakafua ne bana bandi balume basatu; bonso ba mu nsubu wandi bakafua diatshimue. 7Hakatangila Bena Isalele bakadi bashikama mu tshibanda ne, Bakadi ku mukuna bakanyema, ne Shaula ne bana bandi balume bakafua, bakahatuka mu misoko yabo, bakanyema kabidi; Bena Peleshete bakatua, bakashikamamu.
8Hakatshiabu, hakalua Bena Peleshete bua kunyengabo bintu bia bantu bafue, bakasangana Shaula ne bana bandi ba balume bahone hanshi ku mukuna wa Gileboa. 9Bakamunyenga bintu biandi; bakatuma mutu wandi ne bintu biandi bia nvita mu buloba buonso bua Bena Peleshete bua kumanyishabo nzambi yabo ne bantu babo bonso lumu elu. 10Bakateka bintu biandi bia nvita mu nsubu wa nzambi yabo; bakakumina mutu wandi mu nsubu wa Dagona. 11Hakunvua Bena Yabesha-gilada lumu lua malu onso akenzela Bena Peleshete Shaula, 12hashishe bena bukitu bonso bakabika, bakangata tshitalu tshia Shaula ne bia bana bandi ba balume, bakatua nʼabi ku Yabesha, bakajika mifuba yabo muinshi mua mitshi ya telebinta ya mu Yabesha, bakajila bia kudia matuku muanda mutekete.
13Nunku Shaula wakafua bualu bua bubi buandi buakenzeleye Yehowa ne bua dî dia Yehowa diakahidieye; ne bualu bua yeye wakakeba lungenyi kudi muena buloshi, 14bakebesha Yehowa; nunku yeye wakamushiha, wakaha Davidi, muana wa Yishai, bukelenge buandi.

1 Kulondolola 11
Badi Bavuisha Davidi Mukelenge wa Isalele
(2 Sam. 5.1-5)
1Hashishe Bena Isalele bonso bakadisangisha kudi Davidi mu Hebelone bamba ne, Mona, tudi bu mifuba yebe ne misunyi yebe. 2Diambedi hakadi Shaula mukelenge mene, nguewe wakahatuka, wakahingana ne Bena Isalele; Yehowa, Nzambi webe, wakukuambila ne, Wewe newikale mulami wa bantu banyi Bena Isalele, ne wewe newikale mukelenge ku mutu kua bantu banyi Bena Isalele. 3Nunku bakulu bonso ba Bena Isalele bakatua kudi mukelenge mu Hebelone; Davidi wakahunga nʼabo tshihungidi mu Hebelone ku mpala kua Yehowa; bakela manyi ha mutu ha Davidi bua kuikaleye mukelenge ku mutu kua Bena Isalele, bu mu dî dia Yehowa diakambileye Samuele.
Davidi Udi Unyenga Siona
(2 Sam. 5.6-10)
4Davidi ne Bena Isalele bonso Bakaya ku Yelushalema (udi Yebuse mene); Bena Yebuse, bena buloba bakadiku. 5Bena Yebuse bakambila Davidi ne, Wewe kuena ubuela kunoko. Kadi Davidi wakanyenga musoko wa Siona wakadi munyungulula ne ngumbu; eu udi musoko wa Davidi. 6Davidi wakamba ne. Wadianjila kushiha Bena Yebuse yeye neikale mukelenge ne kapitene. Yoaba, muana wa Seluya, wakadianjila kufikaku, wakayuishibua kapitene. 7Davidi wakashikama mu musoko eu wa lumbu, nunku bakabikila musoko eu ne, Musoko wa Davidi. 8Yeye wakasa musoko, wakanyunguluka tô ne ku Milo; ne Yoaba wakalongolola tshituha tshikuabo tshia musoko tshiakashala. 9Davidi wakadiundadiunda, wakalua muntu munene, bualu bua Yehowa wa misumba wakadi nʼandi.
Bena Bukitu ba Davidi
(2 Sam. 23.8-39)
10Aba mbantu banene bakadi ne Davidi, bakadi nʼandi ne bukole mu bukelenge buandi; bakadisangisha ne Bena Isalele bonso bua kubueshabo Davidi mu bukelenge, bu mu dî dia Yehowa diakambeye bua Bena Isalele. 11Ebu mbungi bua bantu ba bukitu bakadi ne Davidi: Yashobeama, muana wa Muena Hakemoni, wakadi ha mutu ha bantu makumi asatu; yeye wakambula difuma diandi kudi bantu nkama isatu, wakabashiha diatshimue.
12Eleazâ, muana wa Dodo, Muena Ahoa, wakadi umue wa bena bukitu bandi basatu wakadi ku nyima kuandi. 13Yeye wakadi ne Davidi ku Pasa-damima kuakadisangisha Bena Peleshete bua kuluangana mu budimi bua orge; bantu bakanyema ku mpala kua Bena Peleshete. 14Bobo bakimana munkatshi mua budimi ebu, bakaluangana nʼabo, bakashiha Bena Peleshete; Yehowa wakabasungila ne luhandu lunene.
15Bantu basatu ba bantu aba banene makumi asatu bakaya kudi Davidi ku dibue dia mu lubuebue lua Adulama; bena nvita ba Bena Peleshete bakasa tshitudilu tshiabo mu tshibanda tshia Bena Lefa. 16Davidi wakadi mu musoko wakadi ne lumbu, ne bena nvita ba Bena Peleshete bakadi mu Beteleheme. 17Davidi wakamba ne, Nakadi kusua bua muntu ampe mai a kunua a mu dina dia mu Beteleheme didi hehi ne tshibuelelu tshia musoko. 18Bantu aba basatu bakahitshila munkatshi mua Bena Peleshete bakakoka mai a mu dina dia mu Beteleheme diakadi ha buihi ne tshibuelelu tshia musoko, bakatua nʼau kudi Davidi; kadi Davidi wakahidia kuanua, wakâhongolola kudi Yehowa, 19wakamba ne, Nzambi wanyi ampidishe bua meme tshienji nunku; nennue mashi a bantu aba bakuamba kufua bua bualu buanyi, anyi? Bualu bua bobo bakuamba kufila mioyo yabo hakuluabo nʼau. Nunku yeye wakahidia kuanua. Ebu bualu buakenza bantu aba banene basatu.
20Abishai, muanʼabo ne Yoaba, wakadi ku mutu kua bantu basatu; yeye wakela difuma diandi kudi bantu nkama isatu, wakabashiha, wakadi ne dina dia butumbi munkatshi mua bantu aba basatu. 21Munkatshi mua bantu aba basatu yeye wakatamba babidi aba bakuabo bunene, bakamuvuisha kapitene kabo; kadi yeye kakalua munene bu bantu aba basatu bakadi ku mpala.
22Benaya, muana wa Yehoyada, muana wa muena bukitu wa mu Kabesele, wakadi muenze malu manene, wakashiha bana babidi ba Aliele wa mu Moaba; yeye kabidi wakabuela mu lubuebue, wakashiha nyama wa ntambue hakadi neige hanshi ha buloba. 23Wakashiha Muena Ejipitu, muntu munene wa nfiondo, bule buandi buakadi coudées itanu; mu tshianza tshia Muena Ejipitu muakadi difuma bu mutshi udibo bakuma nʼau bilulu; yeye wakaya kudiye ne tshibonge mu tshianza tshiandi, wakahatula difuma mu tshianza tshia Muena Ejipitu, wakamushiha ne difuma diandi. 24Au mmalu akenza Benaya, muana wa Yehoyada, wakadi ne dina dinene munkatshi mua bantu banene basatu; 25yeye wakatamba bantu makumi asatu butumbi, kadi yeye kakalua munene bu bantu aba basatu bakadi ku mpala; Davidi wakamuteka ku mutu kua bena nvita bakadi ha buihi nʼandi.
26Aba mbena bukitu ba munkatshi mua bena nvita: Asahele, muanʼabo ne Yoaba, Elehanana, muana wa Dodo wa mu Beteleheme, 27Shamota, Muena Halola, Helese, Muena Pelona, 28Ila, muana wa Ikishe, Muena Tekoa, Abiezê, Muena Anatota, 29Sibekai, Muena Husha, Hai, Muena Ahoa, 30Mahalai, Muena Netofa, Helede, muana wa Bâna, Muena Netofa, 31Itai, muana wa Libai wa mu Gibea, wa bana ba Benyamina, Benaya, Muena Pilatona, 32Hulai, wa ku misulu ya Gâsha, Abiele, Muena Âba, 33Azemaweta, Muena Bahaluma, Eliaba, Muena Shâlabona, 34bana balume ba Hashema, Muena Gizona, Yonatana, muana wa Shage, Muena Halala, 35Ahiama, muana wa Sakâ, Muena Halala, Elifala, muana wa Ula, 36Hefê, Muena Mekelata, Ahiya, Muena Pelona, 37Heselo, Muena Kâmele, Nâlai, muana wa Ezebai, 38Yoele, muanʼabo ne Natana, Mibehâ, muana wa Hageli, 39Seleke, Muena Amona, Nahalai, Muena Belota, muambudi wa ngabu wa Yoaba, muana wa Seluya, 40Ila, Muena Yitela, Galeba, Muena Yitela, 41Uliya, Muena Hiti, Zabada, muana wa Ahalai, 42Adina, muana wa Shiza, Muena Lubena, mukelenge wa mu Bena Lubena, ne bantu makumi asatu bakadi nʼandi, 43Hanuna, muana wa Mâka, ne Yoshafata, Muena Mitena, 44Uziya, Muena Ashetelata, Shama ne Yiyele, bana ba balume ba Hotama, Muena Aloê, 45Yediele, muana wa Shimeli, ne Yoha muanʼabo, Muena Tiso, 46Eliele, Muena Mahawa, ne Yelibai ne Yoshawia ne bana ba balume ba Elenâma, ne Yitema, Muena Moaba, 47Eliele ne Obeda ne Yâsiele, Muena Mesobaya.

1 Kulondolola 12
Masalayi a Davidi
1Aba mbantu bakatua kudi Davidi ku Sikelaga hakadiye musokome bualu bua Shaula, muana wa Kishi; bakadi munkatshi mua bena bukitu bandi, bakadi bakuatshisha bandi mu nvita. 2Bakadi batuadi ba mata a mikete, bakamanya mua kuela mabue ne tshianza tshia balume ne tshia bakashi, bakamanya mua kuela mata abo nunku kabidi; bakadi bana babo ne Shaula, Bena Benyamina. 3Ahiezê wakadi kapitene kabo; hashishe Yoasha, ne bana balume ba Shemâ, Muena Gibea, ne Yeziele ne Pelete, bana balume ba Asemaweta, ne Belaka ne Yehu, Muena Anatota, 4ne Yishemaya, Muena Gibeona, muena bukitu wa munkatshi mua bantu makumi asatu ne ku mutu kua bantu makumi asatu, ne Yelemiya ne Yahaziele ne Yohanana ne Yozabada, Muena Gedela, 5ne Eluzai ne Yelimota ne Bealeya ne Shemaliya ne Shefataya, Muena Halufa, 6ne Elekana ne Yishiya ne Azalele ne Yoezê ne Yashobeama, Bena Kola, 7ne Yoela ne Zebadaya, bana ba Yelohama wa mu Gedô.
8Bena Gada bakuabo bakaya kudi Davidi ku musoko wa lumbu wa mu tshihela, bena bukitu bakayishibua malu onso a nvita, bakamanya mua kuluangana ne ngabu ne mafuma; mpala yabo yakadi bu mpala ya nyama ya ntambue, bakamanya mua kunyema lubilu bu ntole ya mu mikuna; 9Ezê wakadi ha mutu habo, Obadaya muibidi, ne Eliaba muisatu, 10Mishemana muinai, ne Yelemiya muitanu, 11ne Atai muisambombo, ne Eliele wa muanda mutekete, 12ne Yohanana wa muanda mukulu, ne Elezabada wa tshitema, 13Yelemiya wa dikumi, Makebanai wa dikumi ne umue. 14Aba mba mu bana balume ba Gada bakadi tupitene tua masalayi; wakatamba buhuekele wakadi ku mutu kua bantu lukama; wakatamba bunene wakadi ku mutu kua bantu tshinunu. 15Aba mbantu bakasabuka dishiya dia Yadene mu ngondo wa kumudilu hakadi musulu mûle muhatuke mu mielelu yau; bakihata bantu bonso bakadi mu bibanda ku esete ne ku wesete.
16Bantu ba Benyamina ne ba Yuda bakalua ku musoko wa lumbu wa Davidi. 17Davidi wakahatuka bua kusambakena nʼabo, wakabambila ne, Bulualua kundi ne ditalala bua kukuatshishangana neanyi, mutshima wanyi neunvuangane ne mitshima yenu; kadi bulualua bua kuntangila tshitungu kudi bena lukuna banyi, hashishe Nzambi wa batatu betu atangile bualu ebu, anuhele, bualu bua tshiena ne bualu bubi mu bianza bianyi. 18Hashishe Nyuma wakatulukila Amasai, wakadi ku mutu kua bantu makumi asatu, yeye wakamba ne,
Tudi bantu bebe, Davidi;
tudi ku luseke luebe, wewe muana wa Yishai!
Ditalala, ditalala dikale kûdi,
ditalala dikale kudi bakuatshishi bebe!
Bualu bua Nzambi webe udi ukukuatshisha.
Hashishe Davidi wakabitabusha, wakabavuisha tupitene tua masalayi andi makuabo.
19Bakuabo ba Bena Manashe bakalua kudi Davidi hakayeye ne Bena Peleshete bua kuluangana ne Shaula; kadi bobo kabakabakuatshisha nansha; bualu bua bakelenge ba Bena Peleshete hakamanyabo bualu ebu bakabatuma kuabo, bamba ne, Yeye neaye kudi mukelenge wandi Shaula bua kufueye mioyo yetu kudiye. 20Hakadiye uya ku Sikelaga, bakuabo ba Bena Manashe bakalamata kudiye, Adena ne Yozabada ne Yediele ne Mikaele ne Yozabada ne Elihu ne Siletai, tupitene tua binunu bia bantu ba Manashe. 21Bobo bakahitshisha Davidi kudi bisumbu bia bena tshinyangu; bualu bua buonso buabo bakadi bena bukitu, bakadi tupitene tua masalayi. 22Bantu bakalua kudi Davidi ku difuku ku dituku bua kunukuatshisha; bakalua tshisumbu tshinene tshia masalayi bu misumba ya Nzambi.
23Ebu mbungi bua bakadi ku mutu kua bena nvita bakalua kudi Davidi mu Hebelone bua kukudimunabo bukelenge bua Shaula kudiye bu muakadi dî dia Yehowa. 24Ba munkatshi mua Bena Yuda bakadi bambila ngabu ne mafuma bakadi bena nvita binunu bisambombo ne nkama muanda mukulu. 25Ba munkatshi mua Bena Shimeona bena nvita ba bukitu bakadi binunu muanda mutekete ne lukama. 26Ba munkatshi mua Bena Lewi binunu binai ne nkama isambombo. 27Yehoyada wakadi muenyampala wa mu nsubu wa Alona; bantu binunu bisatu ne nkama muanda mutekete bakadi nʼandi, 28ne Sadoka, nsongalume muena bukitu, ne ba mu nsubu wa tatu wandi bakadi tupitene makumi abidi ne tubidi. 29Ba munkatshi mua Bena Benyamina, bana babo ne Shaula, binunu bisatu; bualu bua diambedi bungi buabo bakalamata kudi Shaula. 30Ba munkatshi mua Bena Efelayima, bena nvita ba bukitu, bantu ba butumbi mu nsubu ya batatuʼabo binunu makumi abidi ne nkama muanda mukulu. 31Ba munkatshi mua tshituha tshia tshisamba tshia Manashe binunu dikumi ne muanda mukulu bakadi ne menʼabo mafunda bua kusungulabo Davidi mukelenge. 32Ba munkatshi mua Bena Yisakâ, bakamanya mua kujingulula malu a tshikondo atshi, bua kumanyabo malu akadi Bena Isalele ne bua kuenza, bakadi nkama ibidi ku mutu kuabo; bana babo bonso bakalonda mikenji yabo. 33Ba munkatshi mua Bena Zebuluna bakadi ne bukole bua kuluangana nvita mu musumba, bakamanya mua kuasa mualu wa nvita ne bintu bia nvita bionso, bakadi binunu makumi atanu; bakamanya mua kuluangana bimpe, kabakadi ne mitshima ibidi. 34Ba munkatshi mua Bena Nafatale bakadi tupitene tshinunu, ne bantu binunu makumi asatu ne muanda mutekete bambudi ba ngabu ne mafuma. 35Ba munkatshi mua Bena Dana bakamanya mua kuasa mualu wa nvita bakadi binunu makumi abidi ne muanda mukulu ne nkama isambombo. 36Ba munkatshi mua Bena Ashê bakamanya mua kuluangana nvita mu musumba ne mua kuasa mualu wa nvita bakadi binunu makumi anai. 37Dishiya dia Yadene ba Bena Lubena ne ba Bena Gada ne ba mu tshituha tshia tshisamba tshia Bena Manashe bakadi binunu lukama ne makumi abidi bakadi ne bintu bia nvita bionso.
38Bantu aba bonso, bena nvita bakamanya mua kuasa mualu wa nvita, bakatua ne mitshima mitoke ku Hebelone bua kuhingishabo Davidi mu bukelenge bua Isalele mujima; ne bonso bakuabo ba Isalele bakadi ne mutshima umue bua kuhingisha Davidi mu bukelenge. 39Bakashala ne Davidi matuku asatu, bakadia ne bakanua nʼandi; bualu bua bana babo bakamana kubalongoluela bia kudia. 40Bakadi ha buihi nʼabo tô ne ku Yisakâ ne Zebuluna ne Nafatale bakatua ne bia kudia ha nyima ha nyama ya mpunda ne ya tumelo ne ya mpunda mikuabo, ne ya ngombe, bintu bia kudia bia bukula ne bia nfigi ne bia tumuma tukese ne bia nvinyo ne bia manyi ne ngombe ne mikoko ya bungi; bualu bua disanka diakadi mu Isalele.

1 Kulondolola 13
Davidi Udi Ubambila bua Kuluabo ne Mushete wa Yehowa mu Yelushalema
1Davidi wakahunga dî ne tupitene tua bantu tshinunu ne tua bantu lukama ne muntu yonso wakadi ku mutu kua bantu bakuabo. 2Davidi wakambila Bena Isalele bonso ne, Binuelangana meji ne mbimpe, ne biasua Yehowa Nzambi wetu nunku, tubikile bana betu bonso badi bashala mu nseke yonso ya buloba bua Isalele ne bakuidi ne Bena Lewi badi mu misoko yabo ne ku mpenge ya misoko yabo, badisangishe kutudi; 3tuye bietu, tuangate mushete wa Nzambi wetu, tulue nʼau munkatshi muetu; bualu bua tuetu katuakûkeba mu matuku a Shaula. 4Bantu bonso bakamba ne, Netuenze nunku; bua bualu ebu buakadi buimpe ku mesu kuabo.
Davidi Uyaya bua Kuheta Mushete wa Yehowa
(2 Sam. 6.1-11)
5Nunku Davidi wakabikila Bena Isalele bonso hamue ku Shihô, kasulu kakese ka ku luseke lua Ejipitu tô ne ku tshibuelelu tshia Hamata, bua kuangatabo mushete wa Nzambi ku Kîyata-yalima. 6Davidi ne Bena Isalele bakaya ku Bâla, udi Kîyata-yalima mene, ku luseke lua Yuda, bua kuangatabo mushete wa Nzambi, udi mushikame ku mutu kua bakeluba kudibo babikila Dina dia Yehowa. 7Bakateka mushete wa Nzambi ha dikalu dihia-dihia, bakafuma nʼau mu nsubu wa Abinadaba; Uza ne Ahio bakendesha dikalu. 8Davidi ne Bena Isalele bonso bakimba misambu ne bisanji ne nzenze ne nkumbi ne makasa ne mpungi ne bukole buabo buonso.
9Hakafikabo ku tshihehuidi tshia Kidona, Uza wakolola tshianza tshiandi bua kukuateye mushete; bualu bua ngombe yakadishinda hanshi. 10Tshiji tshia Yehowa tshiakatema kudiye, yeye wakamushiha bualu bua yeye wakolola tshianza tshiandi bua kulengeye mushete; yeye wakafuilaku ku mpala kua Yehowa. 11Davidi wakafua tshiji bualu bua Yehowa wakenzela Uza nunku; yeye wakabikila muaba au ne, Pelese-uza tô ne ku dituku edi. 12Davidi wakatshina Nzambi dituku adi, wakamba ne, Nenye ne mushete wa Nzambi kuanyi bishi? 13Nunku Davidi kakaya ne mushete wa Nzambi ku musoko wa Davidi, kadi wakasesuka, wakaya nʼau ku nsubu wa Obeda-edome, Muena Giti. 14Mushete wakashala kudi ba mu nsubu wa Obeda-edome ngondo isatu; Yehowa wakavudishila ba mu nsubu wa Obeda-edome ne bintu biabo bionso disanka.

1 Kulondolola 14
Hilama Udi Wanyisha Davidi
(2 Sam. 5.11-12)
1Hilama, mukelenge wa Tulo, wakatuma ba-messager kudi Davidi, ne mitshi ya cèdre ne bena tushola ne bena mabaya bua kumuashilabo nsubu. 2Davidi wakamanya ne, Nzambi wakunjadika mukelenge ku mutu kua Bena Isalele; bualu bua bukelenge buandi buakadi bubandishibue kulu bua bantu bandi Bena Isalele.
Bana ba Davidi Bakalelabo ku Yelushalema
(2 Sam. 5.13-16; 1 Kul. 3.5-9)
3Davidi wakabaka bakashi bakuabo mu Yelushalema; Davidi wakalela bana ba balume ne bana ba bakashi bakuabo. 4Aba mbana bakaleleye mu Yelushalema: Shamua ne Shobaba ne Natana ne Solomo 5ne Yibehâ ne Elishua ne Elepeleta 6ne Noga ne Nefege ne Yafia 7ne Elishama ne Bêleyada ne Elifelete.
Davidi Udi Utamba Bena Peleshete Bukole
(2 Sam. 5.17-25)
8Hakunvua Bena Peleshete lumu ne, Bakuela Davidi manyi ha mutu bua kuikaleye mukelenge wa Bena balele bonso, Bena Peleshete bonso nakaya kukeba Davidi; hakunvua Davidi lumu elu, yeye wakaya bua kuluangana nʼabo. 9Bena Peleshete hakamana kuhaula misoko ya mu tshibanda tshia Bena Lefa. 10Davidi wakebesha Nzambi ne, Nye bua kuluangana ne Bena Peleshete, anyi? Wewe neubafile mu tshianza tshianyi, anyi? Yehowa wakamuambila ne, Uye biebe, bualu bua meme nembafile mu tshianza 11Nunku bobo bakafika ku Bâla-pelasima; Davidi wakabashihelaku. Davidi wakamba ne, Nzambi wakahatuka kudi bena lukuna banyi bu mudi mai ahatuka. Nunku badi babikila muaba au ne, Bâla-pelasima. 12Bakashiyaku mpingu yabo; Davidi wakela mukenji wandi, bakayosha ne kahia.
13Bena Peleshete wakahaula misoko ya mu tshibanda kabidi. 14Davidi wakebesha Nzambi kabidi; Nzambi wakamuambila ne, Kuyi, kubalondi; usesuke kudibo, yila kudibo ku luseke lua mitshi ya mûrier. 15Hashishe haunvua tshiona mu mitu ya mitshi ya mûrier, uluangane nʼabo; bualu bua Nzambi wakadianjila ku mpala kuebe bua kushiheye musumba wa Bena Peleshete. 16Davidi Wakenza muakamuambila Nzambi; bakashiha musumba wa Bena Peleshete ku Gibeona tô ne ku Gezê. 17Lumu lua Davidi tuakamuangalaka ku maloba onso; Yehowa wakavuisha ba mu bisamba bionso ditshina bua bualu buandi.

1 Kulondolola 15
Badi Balua ne Mushete wa Nzambi mu Yelushalema
(2 Sam. 6.12-23)
1Davidi wakibaka nsubu mu musoko wa Davidi; wakalongolola muaba wa kuteka mushete wa Nzambi, wakashimikaku ntenta wa kûteka. 2Hashishe Davidi wakamba ne, Anu Bena Lewi badi ne bua kutuala mushete wa Nzambi; bualu bua Yehowa wakabasungila bua kutualabo mushete ne bua kumukuatshilabo mudimu tshiendelele. 3Davidi wakabikila Bena Isalele bonso ku Yelushalema bua kuangata mushete wa Yehowa, balue nʼau ku muaba wakaulongolueleye. 4Davidi wakasangisha bana balume ba Alona ne Bena Lewi: 5ba bana ba Kohata, Uliele mukelenge, ne bana babo lukama ne makumi abidi; 6ba bana ba Melali, Asaya mukelenge wabo, ne bana babo nkama ibidi ne makumi abidi; 7ba bana ne bana babo lukama ne makumi asatu; 8ba bana balume ba Elisafana, Shemaya mukelenge wabo, ne bana babo nkama ibidi; 9ba bana ba Hebelone, Eliele mukelenge wabo, ne bana babo makumi muanda mukulu; 10ba bana ba Uziele, Aminadaba mukelenge wabo, ne bana babo lukama ne dikumi ne babidi. 11Davidi wakabikila Sadoka ne Ebeyatâ bakuidi, ne Bena Lewi ne miele ne Asaya ne Yoele ne Shemaya ne Eliele ne Aminadaba, 12wakabambila ne, Nuenu nudi ku mutu kua nsubu ya batatu ba mu nsubu ya Bena Lewi; nudijidile ne nuenu ne bana benu, bua nuenu nulue ne mushete wa Yehowa, Nzambi wa Isalele, ku muaba unakûlongoluela. 13Bualu bua nuenu kanuakautuala diambedi, Yehowa Nzambi wetu wakahatuka kutudi bua kukukengesha, bualu bua tuetu katuakakeha disua diandi mu mukenji eu. 14Nunku bakuidi ne Bena Lewi bakadijidila bua kuluabo ne mushete wa Yehowa, Nzambi wa Isalele. 15Bena Lewi bakatuala mushete wa Nzambi ha maha abo ne mitshi, bu muakamba Mose bu muakadi dî dia Yehowa.
16Davidi wakambila wakadi ku mutu kua Bena Lewi bua kusunguleye bimbi ba misambu munkatshi mua bana babo ne bintu bia kuimba nʼabi misambu, nzenze ne bisanji ne biamu bia kukumakasha, bua kuimbabo misambu ne dî dinene dia disanka. 17Nunku Bena Lewi bakasungula Hemana, muana wa Yoele; ne ba bana babo, Asafa, muana wa Belekiya; ne ba bana ba Melali, Etana, muana wa Kushaya; 18ne bana babo ba mu mulongo muibidi, Zekâya ne Bena ne Yaziele ne Shemilamota ne Yehiele ne Uni ne Eliaba ne Benaya ne Mâseya ne Matitiya ne Elifelehu ne Mikeneya ne Obeda-edome ne Yiele, balami ba ku bibi. 19Nunku bakasungula bimbi ba misambu, Hemana ne Asafa ne Etana bua kuimbabo bikole ne biamu bia mitaku bia kukumakasha; 20ne Zekâya ne Aziele ne Shemilamota ne Yehiele ne Uni ne Eliaba ne Mâseya ne Benaya bakadi ne nzenze bua kuimbabo tshimbidi tshia Alamota; 21ne Matitiya ne Elifelehu ne Mikeneya ne Obeda-edome ne Yiele ne Azazaya bakadi ne bisanji bua kuimbabo tshimbidi tshia Sheminita, bua kubishabo misambu. 22Kenaniya, mukelenge wa Bena Lewi, wakadi ku mutu kua bimbi ba misambu; yeye wakabayisha mua kuimba bualu bua yeye wakadi ne lungenyi elu. 23Belekiya ne Elekana bakadi balami ba bibi bia nsubu wakadi mushete. 24Shebanya ne Yoshafata ne Netanele ne Amasai ne Zekâya ne Benaya ne Eliezê bakuidi bakela mpungi ku mpala kua mushete wa Nzambi; Obeda-edome ne Yehiya bakadi balami ba bibi bia nsubu wakadi mushete.
25Nunku Davidi ne bakulu ba mu Isalele ne tupitene tua binunu bia bantu bakaya bua kuangatabo mushete wa tshihungidi tshia mei a Yehowa ku nsubu wa Obeda-edome ne disanka dinene. 26Hashishe bakakuatshisha Nzambi Bena Lewi bakadi batuala mushete wa tshihungidi tshia mei a Yehowa, bobo bakamushihela balume ba ngombe muanda mutekete ne bimpanga muanda mutekete. 27Davidi wakadi uluata tshilulu tshia lin muimpe, ne Bena Lewi bonso bakadi batuala mushete ne bimbi ba misambu ne Kenaniya, mulombodi wa bimbi ba misambu, bakaluata lin muimpe; Davidi wakadi uluata efoda wa lin kabidi. 28Nunku Bena Isalele bonso bakalua ne mushete wa tshihungidi tshia mei a Yehowa bela mbila ne tshiona tshikole tshia nshiba ne mpungi ne tshia biamu bia kukumakasha, bakadi bimba nzenze ne bisanji ne dî dikole.
29Hakaluabo ne mushete wa tshihungidi tshia mei a Yehowa ku musoko wa Davidi, Mikala, muana wa bakashi wa Shaula, wakatangila ha disoso dia nsubu, ne hakamoneye Davidi uja maja utuhika, yeye wakamulengulula mu mutshima wandi.

1 Kulondolola 16
1Bakalua ne mushete wa Nzambi, bakauteka munkatshi mua ntenta wakadi Davidi mûshimikile; bakafila milambu ya kuosha ne ya kutuisha nʼai ditalala ku mpala kua Nzambi. 2Hakashikisha Davidi kufila milambu ya kuosha ne ya kuvuisha nʼai ditalala, yeye wakavudishila bantu disanka mu dina dia Yehowa. 3Yeye wakaha muntu yonso wa mu Isalele ne balume ne bakashi mutanda wa bidia ne tshihesa tshia munyinyi ne tshisumbu tshia tumuma tûme.
4Yeye wakasungula Bena Lewi bakuabo bua kuenzelabo mudimu ku mpala kua mushete wa Yehowa, ne bua kutendekenabo ne bua kusakidilabo ne bua kutumbishabo Yehowa, Nzambi wa Isalele; 5Asafa wakadi ku mutu kuabo, ne ku nyima kuandi kuakadi Zekâya ne Yiele ne Shemilamota ne Yehiele ne Matitiya ne Eliaba ne Benaya ne Obeda-edome ne Yiele, bakadi ne nzenze ne bisanji; Asafa wakimba biamu bia kukumakasha bikole; 6Benaya ne Yahaziele bakuidi bakela mpungi misangu yonso ku mpala kua mushete wa tshihungidi tshia mei a Yehowa.
Musambu wa Davidi bua Disakidila
7Dituku adi Davidi wakadianjila kuela mukenji bua kusakidilabo Yehowa kudi Asafa ne bana babo ne musambu eu, ne,
8Nusakidile bienu Yehowa, nubikile dina diandi,
numanyishe bienzedi biandi munkatshi mua bukua bantu.
9Numuimbile misambu, numuimbile misambu ya kumutumbisha nʼai,
nuyikilangane bua malu andi onso a kukema.
10Nutumbile mu dina diandi dia tshijila;
mitshima ya badi bakeba Yehowa isanke.
11Kebai bienu Yehowa ne bukole buandi,
kebai mpala wandi matuku onso.
12Nuvuluke bienu bienzedi bia kukema biakuenzeye,
malu andi a kukema, ne dilumbulula dia mukana muandi,
13nuenu tunkanunuma tua Isalele muntu wandi,
nuenu bana ba Yakoba, bantu bakasunguleye.
14Yeye udi Yehowa Nzambi wetu;
dilumbulula diandi diakenjibua mu buloba buonso.
15Udi uvuluka tshihungidi tshiandi kashidi,
ndî mene diakajadikeye tô ne ku bikondo tshinunu,
16tshihungidi tshiakahungeye ne Abalahama,
mmutshihu wandi wakaditshiheye kudi Isaka.
17Wakaujadika kudi Yakoba bu mukenji ne kudi Isalele
bu tshihungidi tshia tshiendelele.
18Wakamba ne, Nenkuhe buloba bua Kanâna,
bua kuikalabu tshituha tshia nuenu kuhiana.
19Hakadibo anu bantu banya-banya bua bungi buabo,
e, hakadibo bantu banya-banya be, ne hakashikamabo mu buloba bu benyi;
20hakendakanabo ku tshisamba ne ku tshisamba,
ne ku bukelenge bumue tô ne kudi bantu bakuabo ba bende,
21kakitabusha bua muntu umue kubenzela bibi.
E, wakabela bakelenge bualu buabo.
22Wakamba ne, Kanulengi bantu banyi bedibue manyi ha mutu tshianga,
kanuenzedi baprofete banyi bibi.
23Nuimbile Yehowa musambu, nuenu bonso ba ha buloba!
Nuambile bantu lumu lua luhandu luandi ku dituku ku dituku.
24Nuambile ba munkatshi mua bantu ba bende butumbi buandi,
numanyishe ba munkatshi mua bantu bonso malu a kukema akenzeye!
25Bualu bua Yehowa udi munene, budiye nʼabu mbua kutumbishibua bikole;
budiye nʼabu mbua kunemeshibua ha mutu ha nzambi yonso ya hatuhu.
26Bualu bua nzambi yonso ya bantu ba bende idi mpingu;
kadi Yehowa wakafuka bia mu diulu.
27Butumbi ne buneme bidi ku mpala kuandi;
bukole ne disanka bidi mu tshitendelelu tshiandi.
28Nuenu ba mu biota bia bantu, nuambike Yehowa malu andi,
nuambike Yehowa butumbi ne bukole.
29Nuambike Yehowa butumbi budi buakanangane ne dina diandi.
Luai ne mulambu kudiye, luai ku mpala kuandi!
Tendelelai Yehowa baluate bivualu bia tshijila.
30Zakalai ku mpala kuandi, nuenu bonso ba ha buloba.
E, buloba budi bujadikibue, kabuena mua kunyungishibua.
31Diulu dikale ne disanka, buloba busanke kabidi.
Bambe munkatshi mua bisamba ne, Yehowa udi ukokesha!
32Mai manene enze tshiona, ne bionso bidimu bibile;
budimi bua mu mpata busanke, ne bionso bidimu bisanke kabidi!
33Hashishe mitshi yonso ya muitu neyimbe misambu bua disanka ku mpala kua Yehowa,
bualu bua yeye udi ulua kulumbuluisheye buloba.
34Nusakidile Yehowa, bualu bua yeye udi muimpe;
bua luse luandi ludi lujalame tshiendelele!
35Nuambe ne, Utusungile, wewe Nzambi wa luhandu luetu, utûmushe munkatshi mua bisamba bia bende bua kutusangisha hamue,
bua tuetu tusakidile dina diebe dia tshijila, ne bua tutumbile mu butumbi buebe.
36Yehowa, Nzambi wa Isalele, avudishibue disanka,
ku tshibangidilu tô ne kunshikidilu!
Bantu bonso bakamba ne, Amen; bakatumbisha Yehowa.
Badi Basangula Bena Lewi bua Kulamabo Mushete
37Yeye wakashiya Asafa ne bana babo ku mpala kua mushete wa tshihungidi tshia mei a Yehowa, bua kuenzelabo mudimu ku mpala kua mushete bikondo bionso bu muakadi mudimu wa buatshia-buatshia, 38ne Obeda-edome ne bana babo makumi asambombo ne muanda mukulu, ne Obeda-edome, muana wa Yedutuna, ne Hosa bua kuikalabo balami ba bibi. 39Wakashiya Sadoka muakuidi ne bana babo bakuabo bakuidi ku mpala kua nsubu wa Yehowa ku mutu kua mukuna wa Gibeona, 40bua kufilabo milambu ya kuosha ha tshioshelu ku dituku ku dituku dinda ne dilolo, bu muakafundabo mikenji ya Yehowa yakeleleye Bena Isalele. 41Hemana ne Yedutuna bakadi nʼabo ne bakuabo bakadi basungudibue bakadi ne mena abo mafunda bua kusakidilabo Yehowa bualu bua luse luandi ludi lujalame tshiendelele; 42Hemana ne Yedutuna bakadi nʼabo ne mpungi ne biamu bia kukumakasha bua kulombolabo misambu ne bua kuimbabo nʼabi misambu ya Nzambi; bana balume ba Yedutuna bakadi ku bibi. 43Bantu bonso bakamuangalaka muntu ne muntu ku nsubu wandi; Davidi wakahingana bua kuvudishileye ba mu nsubu wandi disanka.

1 Kulondolola 17
Nzambi Udi Uhunga Tshihungidi ne Davidi
(2 Sam. 7.1-29)
1Hakadi Davidi mushikame mu nsubu muandi, Davidi wakambila Natana, muprofete ne, Mona, meme ndi mushikame mu nsubu wa mitshi ya cèdre, kadi mushete wa tshihungidi tshia mei a Yehowa udi mushale mu ntenta. 2Natana wakambila Davidi ne, Wenze malu onso adi mu mutshima webe; bualu bua Nzambi udi nʼebe. 3Butuku abu mene dî dia Nzambi diakalua kudi Natana diamba ne, 4Ya, Wambile Davidi muntu wanyi ne, Yehowa udi Wamba ne, Wewe kuena ungibakile nsubu bua meme kushikamamu nansha; 5bualu bua meme tshiena muanji kushikama mu nsubu katshia nahatuka ne Bena Isalele tô ne ku dituku edi, kadi nakendakana ku ntenta ne ntenta ne ku tshisombelu ne tshisombelu. 6Mu miaba yonso inakendakana ne Bena Isalele bonso nakambila umue wa balumbuluishi bonso ba Bena Isalele unaka mbila bua kulameye bantu banyi ne, Wewe kuakungibakila nsubu wa cèdre bualu kai, anyi? 7Nunku newambile muntu wanyi Davidi ne, Yehowa wa mu diulu udi wamba ne, Nakakubikila mu mpangu ya mikoko hawakadi ulama mikoko, nakakuvuisha mukelenge ku mutu kua bantu banyi Bena Isalele; 8nakadi nʼebe kuonso kuwakaya, nakashiha bena lukuna bebe bonso ku mpala kuebe; nenkuvuishe dina dinene bu mena a badi ne butumbi hanshi ha buloba. 9Nensunguile bantu banyi Bena Isalele muaba, nembajadike bimpe, bua bobo bashikame mu muaba wabo, kabena bumushibue kabidi; bena tshimbambila kabena babahaula kabidi bu muakenzabo diambedi; 10bu munakenza ku dituku dinakela mukenji wanyi bua balumbuluishi bikale ku mutu kua bantu banyi Bena Isalele, ne nempite bantu bonso bakadi nʼebe lukuna bukole. Ndi nkuambila kabidi ne, Yehowa neakuibakile nsubu. 11Hakumbana matuku ebe bua wewe kuya kudi bankambua bebe, nenjadike umue wa bana bebe balume badi bakulonda ku nyima; nenjadike bukelenge buandi. 12Yeye neangibakile nsubu, nenjadike nkuasa wandi wa bukelenge tshiendelele. 13Meme nengikale tatu wandi, yeye neikale muana wanyi; tshiena ngumusha luse luanyi lujalame kudiye bu munakalûmusha kudi wakadi ku mpala kuebe; 14luidi nemmujadike mu nsubu muanyi ne mu bukelenge buanyi tshiendelele; nkuasa wandi wa bukelenge neajadikibue tshiendelele. 15Nunku Natana wakambila Davidi mei â onso, wakamuawila tshikena kumona etshi tshionso.
16Hashishe mukelenge Davidi wakabuela mu nsubu, wakashikama ku mpala kua Yehowa, wakamba ne, Yehowa Nzambi, meme nganyi ne ba mu nsubu muanyi mbanganyi bua wewe wakulua nʼanyi tô ne ku dituku edi? 17Nzambi, bualu ebu buakadi bukese ku mpala kuebe; kadi wewe wakuamba bua nsubu wa mundi webe musangu mule, wewe wakuntumbisha bu muntu munene, wewe Yehowa Nzambi. 18Davidi udi mumanye mua kukuambila mei kai makuabo bua butumbi buwakuvuisha muntu webe? Bualu bua wewe udi mumanye muntu webe. 19Yehowa, bua muntu webe, ne bua malu adi mu mutshima webe, wewe wakuenza malu â onso manene bua kumumanyisha malu â onso. 20Yehowa, kakuena mukuabo bu wewe, kakuena Nzambi mukuabo ku mpala kuebe, bu mudi malu onso atuakunvua ku matshu etu. 21Tshisamba kai tshikuabo tshia hanshi ha buloba tshidi bu bantu bebe Bena Isalele, tshiakaya Nzambi kudihikula bu bantu bandi mene, bua kubavuisha dina dinene ku malu manene ne a kukema hawakihata bisamba bikuabo ku mpala kua bantu bebe bawakahikula mu Ejipitu? 22Bualu bua wewe wakasungula bantu bebe Bena Isalele bua kubavuisha bantu bebe tshiendelele; ne wewe, Yehowa, wakalua Nzambi wabo. 23Yehowa, dî diwakamba bua mundi webe ne bua nsubu wandi, dijadikibue tshiendelele; wenze bu muwakuamba. 24Dina diebe dijadikibue, ditumbishibue tshiendelele, ne, Yehowa wa misumba udi Nzambi wa Isalele, Nzambi mene kudi Bena Isalele; ne nsubu wa Davidi muntu webe udi mujadikibue ku mpala kuebe tshiendelele. 25Bualu bua wewe, Nzambi wanyi, wakumanyisha muntu webe ne, Nenkuibakile nsubu; nunku muntu webe wakadi ne dianyisha bua kutendeleleye ku mpala kuebe. 26Katataka, Yehowa, wewe udi Nzambi ne wakalaya muntu webe bualu ebu buimpe; 27katataka uvudishile nsubu wa muntu webe disanka, bua kushaleye ku mpala kuebe tshiendelele; bualu bua tshiudi uvudishile disanka, Yehowa, netshikale ne disanka tshiendelele.

1 Kulondolola 18
Davidi Udi Udiundisha Bukelenge Buandi
(2 Sam. 8.1-14)
1Ku nyima kua malu â Davidi wakaluangana ne Bena Peleshete, wakabahita bukole, wakanyenga Gata ne misoko yakadi ha buihi mu bianza bia Bena Peleshete.
2Wakahita Bena Moaba bukole; Bena Moaba bakatua bahika ba Davidi, bakafila milambu kudiye.
3Davidi wakahita Hadadezê, mukelenge wa Zoba, bukole tô ne ku Hamata, hakayeye bua kujadika bukelenge buandi kukala kua musulu wa Pelata. 4Davidi wakamunyenga tshinunu tshia makalu ne bena nvita binunu muanda mutekete bakadi benda ha nyima ha tubalu ne bena nvita binunu makumi abidi bakadi benda hanshi; Davidi wakakosa tubalu tuabo tua makalu mijilu yatu ya bikono, kadi wakasungula tukuabo tuakakumbana ku makalu andi lukama. 5Hakafuma Bena Sulia ku Damaseke bua kukuatshishabo Hadadezê, mukelenge wa Zoba, Davidi wakashiha Bena Sulia binunu makumi abidi ne bibidi. 6Hashishe Davidi wakateka masalayi andi mu Damaseke wa mu Sulia; Bena Sulia bakatua bahika ba Davidi, bakafila milambu kudiye. Yehowa wakaha Davidi bakole bua kutamba bena lukuna bandi kuonso kuakayeye. 7Davidi wakanyenga ngabu ya or yakadi nʼai bantu ba Hadadezê, wakalua nʼai ku Yelushalema. 8Davidi wakanyenga biamu bia mitaku bia bungi ku Tibehata ne ku Kunu, misoko ya Hadadezê; Solomo wakatula nʼabi tshiowelu tshia tshiamu tshia mitaku ne makunshi ne mpanza ya tshiamu tshia mitaku.
9Hakunvua Tou, mukelenge wa Hamata, ne, Davidi wakashiha masalayi onso a Hadadezê, mukelenge wa Zoba, 10yeye wakatuma Hadolama muanʼandi mulume kudi mukelenge Davidi bua kumuela muoyo, ne bua kumuvudishileye disanka bualu bua yeye wakadi muluangane ne Hadadezê, wakamuhita bukole; bualu bua Hadadezê wakadi uluangana ne Tou; yeye wakalua ne mpanza ya mishindu yonso ya or ne ya argent ne ya tshiamu tshia mitaku. 11Davidi wakabijidila kudi Yehowa ne argent ne or biakanyengeye kabidi kudi bisamba bionso: kudi Bena Edome ne kudi Bena Moaba ne kudi Bena Amona ne kudi Bena Peleshete ne kudi Bena Amaleka.
12Bualu bukuabo kabidi, Abishai, muana wa Seluya, wakashiha Bena Edome binunu dikumi ne muanda mukulu mu Tshibanda tshia Luehu. 13Wakateka masalayi mu misoko ya Edome; Bena Edome bonso bakalua bahika ba Davidi. Yehowa wakaha Davidi bukole bua kutamba bena lukuna bandi kuonso kuakayeye.
Bakuatshishi ba Davidi
(2 Sam. 8.15-18)
14Davidi wakakokesha Bena Isalele bonso mu kulumbulula kuimpe ne mu buakane kudi bantu bandi bonso. 15Yoaba, muana wa Seluya, wakadi ku mutu kua masalayi andi onso; Yehoshafata, muana wa Ahiluda, wakadi mufundi wa malu a tshisamba; 16Sadoka, muana wa Ahituba, ne Abimeleke, muana wa Ebeyatâ, bakadi bakuidi; Shawesha wakadi secrétaire; 17Benaya, muana wa Yehoyada, wakadi ku mutu kua Bena Kelete ne Bena Pelete; bana balume ba Davidi bakadi tuhita ha buihi ne mukelenge.

1 Kulondolola 19
Bena Amona ne Bena Sulia Badi Batambibua Bukole
(2 Sam. 10.1-19)
1Ku nyima kua malu â Nahasha, mukelenge wa Bena Amona, wakafua, ne muanʼandi wakakokesha mu muaba wandi. 2Davidi wakamba ne, Nenfuile Hanuna, muana wa Nahasha, luse, bualu bua tatu wandi wakadi nʼanyi luse. Nunku Davidi wakamutumina ba-messager bua kumusamba bua lufu lua tatu wandi. Ba-messager ba Davidi bakafika ku buloba bua Bena Amona kudi Hanuna bua kumusamba. 3Kadi baminyampala ba Bena Amona bakambila Hanuna ne, Udi wela meji ne, Davidi udi utumbisha tatu webe bualu bua yeye wakutuma basambi aba kûdi, anyi? Bantu bandi kabakuluila bua kukebakeba ne bua kuhaula ne bua kutentekela buloba, anyi? 4Nunku Hanuna wakakuata bantu ba Davidi, wakababeya nsuki, wakabakosa bilulu biabo hankatshi ku mataku abo mene, wakabihata. 5Hashishe bantu bakuabo bakaya, bakamanyisha Davidi muakenzeleye bantu bandi. Yeye wakatuma bantu bua kusangakenabo nʼabo; bualu bua bantu bandi aba bakadi ne bundu bunene. Mukelenge wakabambila ne, Nushale ku Yeleko tô ne hamena nsuki yenu kabidi, hashishe nuhingane.
6Hakamona Bena Amona ne, Tuakadivuisha bu tshintu tshibi kudi Davidi, Hanuna ne Bena Amona bakatuma tshinunu tshia ntalanta ya argent bua kusumbabo makalu ne bena nvita badi benda ha nyima ha tubalu ku Mesopotamia ne ku Alama-mâka ne ku Zoba. 7Nunku bakasumba makalu binunu makumi asatu ne bibidi; ne mukelenge wa Mâka ne bantu bandi bakalua, bakashimika ntenta yabo ku mpala kua Medeba. Bena Amona bakadisangisha ku misoko yabo yonso bua kuluanganabo. 8Hakunvua Davidi lumu elu, yeye wakatuma Yoaba ne bena nvita bandi bonso ba bukitu. 9Bena Amona bakaluhuka, bakasa mualu wa nvita ku tshibuelelu tshia musoko; ne bakelenge bakalua kudibo bakadi ha buabo mu tshisuku.
10Hakamona Yoaba ne, Bakasa mualu wa nvita ku mpala kuandi ne ku nyima kuandi, yeye wakasungula bena bukitu ba munkatshi mua Bena Isalele bonso, wakasa mualu wa nvita kudi Bena Sulia. 11Wakafila Bena Isalele bakuabo mu bianza bia Abishai muanʼabo; bobo bakasa mualu wa nvita kudi Bena Amona. 12Yeye wakamba ne, Biampita Bena Sulia bukole, hashishe nuenu nulue kumatshisha; ne bianuhita Bena Amona bukole, hashishe nendue bua kunukuatshisha. 13Muikale ne dikima, tuikale balume mene bualu bua bana betu ne bua misoko ya Nzambi wetu; Yehowa enze malu adi mimpe ku mesu kuandi. 14Nunku Yoaba ne bantu bakadi ha buihi nʼandi bakasemena ha buihi ne Bena Sulia bua kuluanganabo nʼabo; bobo bakanyema ku mpala kuandi. 15Hakamona Bena Amona ne, Bena Sulia badi banyema, bobo kabidi bakanyema ku mpala kua Abishai, muanʼabo ne Yoaba, bakabuela mu musoko. Hashishe Yoaba wakahingana ku Yelushalema.
16Hakamona Bena Sulia ne, Tuakutambibua bukole kudi Bena Isalele, bobo bakatuma ba-messager bua kubikila Bena Sulia bakuabo bakadi dishiya dia musulu wa Pelata ne Shofaka, kapitene ka masalayi, a Hadadezê wakadi ku mutu kuabo. 17Bakamanyisha Davidi bualu ebu; yeye wakasangisha Bena Isalele bonso, wakasabuka dishiya dia Yadene, Wakafika kudibo, wakasa mualu wa nvita. Nunku hakasa Davidi mualu wa nvita kudi Bena Sulia, bobo bakaluangana nʼandi. 18Bena Sulia bakanyema ku mpala kua Bena Isalele; Davidi wakashiha Bena Sulia bakadi benda mu makalu binunu muanda mutekete ne binunu makumi anai bakadi benda hanshi; wakashiha Shofaka, kapitene ka masalayi, kabidi. 19Hakamona bantu ba Hadadezê ne, Tuakutambibua bukole kudi Bena Isalele, bakanvuangana ne Davidi, bakamukuatshila mudimu; Bena Sulia bakahidia kukuatshisha Bena Amona kabidi.

1 Kulondolola 20
Davidi Udi Uhita Laba Bukole
(2 Sam. 12.26-31)
1Hashishe mu tshikondo tshidi bakelenge baluhuka bua kuluanganabo, Yoaba wakaya ne masalayi andi, wakahaula buloba bua Bena Amona, wakatshintshimika musoko wa Laba. Kadi Davidi wakashala mu Yelushalema. Yoaba wakahita Laba bukole, wakahaula musoko. 2Davidi wakangata tshifulu tshia butumbi ku mutu kua mukelenge wabo, walu dikisha bujitu buatshi bu ntalanta wa or, tshiakadi tshilengeshibue ne mabue a mushinga mukole; bakatshiteka ha mutu ha Davidi; bakalua ne bintu bia bungi biakanyengabo mu musoko. 3Yeye wakahatuka ne bantu bakadimu, wakabatuma ku mudimu ne scies ne nkasu ya biamu ne bisui. Davidi wakenzela ba mu misoko yonso ya Bena Amona nunku. Davidi ne bantu bandi bonso bakahingana ku Yelushalema.
Bantu ba Davidi Badi Bashiha Bena Nfiondo
(2 Sam. 21.18-22)
4Ku nyima kua malu â Bena Peleshete ba mu Gezê bakabanga kuluangana; hashishe Sibekai, Muena Husha, wakashiha Sipai, umue wa bana balume ba nfiondo; bobo bakateketa. 5Bena Peleshete bakaluangana kabidi; Elehanana, muana wa Yaî, wakashiha Lami, muanʼabo ne Goleyata, Muena Gata; mulabi wa difuma diandi wakadi bu mutshi udibo bakuma nʼau bilulu. 6Nvita yakadi mu Gata kabidi, kuakadi muntu munene wakadi ne minu ne bana ba makasa makumi abidi ne binai, minu isambombo ku tshianza ne ku tshianza, ne bana ba makasa basambombo ku dikasa ne ku dikasa; wakaledibua kudi muntu wa nfiondo. 7Hakafuneye bulobo kudi Bena Isalele, Yonatana, muana wa Shimea, muanʼabo ne Davidi, wakamushiha. 8Bobo bakadi baledibue kudi muntu wa nfiondo wa mu Gata; bakashihibua ku tshianza tshia Davidi ne ku bianza bia bantu bandi.

1 Kulondolola 21
Davidi Udi Ubala Bena Isalele ne Bena Yuda
(2 Sam. 24.1-25)
1Satana wakimana ku mpala kua Bena Isalele, wakasonsola mutshima wa Davidi bua kubaleye Bena Isalele. 2Davidi wakambila Yoaba ne tuhita tua bantu ne, Yai bienu, nubale Bena Isalele ku Bê-sheba tô ne ku Dana; nulue kundi ne dî bua meme kumanya bungi buabo. 3Yoaba wakamba ne, Yehowa avudishe bantu bandi misangu lukama bu mudibo katataka; kadi, mukelenge wanyi, bobo kabena bantu bebe, anyi? Mukelenge wanyi udi musue bualu ebu bishi? Yeye udi musue kubuesha Bena Isalele mu bualu bubi bishi? 4Kadi dî dia mukelenge diakahita dî dia Yoaba bukole. Nunku Yoaba wakahatuka, wakaya ku nseke yonso ya buloba bua Isalele, Wakafika ku Yelushalema. 5Yoaba wakamanyisha Davidi bungi bua bantu bakabalabo. Bena Isalele bonso bakadi binunu tshinunu ne binunu lukama bakadi bena nvita; Bena Yuda bakadi binunu nkama inai ne binunu makumi muanda mutekete bakadi bena nvita. 6Kadi kabakabala Bena Lewi ne Bena Benyamina, bualu bua dî dia mukelenge diakatondesha Yoaba.
7Bualu ebu buakafikisha Nzambi munda; nunku yeye wakashiha Bena Isalele bakuabo. 8Davidi wakambila Nzambi ne, Nakuenza bibi hanakuenza bualu ebu; kadi katataka ndi nkusengelela ne, Ubuikidile bubi bua muntu webe; bualu bua nakuenza bualu buhote. 9Yehowa wakambila Gada, mumonyi wa malu wa Davidi, ne, 10Ya, Wambile Davidi ne, Yehowa udi wamba ne, Ndi nteka malu asatu ku mpala kuebe; usungule bumue buau bua meme kukuenzelabu. 11Nunku Gada wakalua kudi Davidi, wakamuambila ne, Yehowa udi wamba ne, Usungule bûdi musue: 12bua tshiole tshikale tô bidimu bisatu; anyi bua bena lukuna bakuhite bukole ngondo isatu ne miele yabo ya nvita; anyi bua muele wa Yehowa wikale mu buloba bu tshihuhu matuku asatu, ne muanjelo wa Yehowa ashihe bantu mu nseke yonso ya buloba bua Isalele. Nunku wele meji a dî dindi mua kuikala nʼadi bua kuambila wakuntuma. 13Davidi wakambila Gada ne, Ndi hankatshikatshi ha malu makole, ndi nkusengelela bua meme kudishinda mu bianza bia Yehowa, bualu bua luse luandi ludi lunene; kuitabushi bua meme kudishinda mu bianza bia bantu.
14Nunku Yehowa wakatumina Bena Isalele tshihuhu; Bena Isalele binunu makumi muanda mutekete bakafua. 15Nzambi wakatuma muanjelo ku Yelushalema bua kushiheye bantu bakadimu; ne hakambeye kushiha bantu, Yehowa wakamona, wakakudimuna mutshima wandi ku bualu ebu bubi; wakambila muanjelo wa lufu ne, Kuakushika, ukande tshianza tshiebe. Muanjelo wa Yehowa wakadi wimana ku tshihehuidi tshia Ônana, Muena Yebuse. 16Davidi wakabanduluka, wakamona muanjelo wa Yehowa muimane hankatshi ha diulu ne buloba ne muele wa nvita mu tshianza tshiandi tshiolola ha mutu ha Yelushalema. Hashishe Davidi ne bakulu baluate bilulu bikayabala bakatua mpala yabo hanshi. 17Davidi wakambila Nzambi ne, Ka meme eu wakuela mukenji bua kubala bantu. Meme mene nakenza bualu ebu bubi; kadi mikoko ei, yoyi yakenza tshinyi? Yehowa, ndi nkusengelela bua tshianza tshiebe tshikale kundi ne ku nsubu wa tatu wanyi; kadi katshikadi kudi bantu bebe bua bobo bikale ne tshihuhu etshi.
18Hashishe muanjelo wa Yehowa wakelela Gada mukenji bua kuambileye Davidi, bua Davidi kuya kuashila Yehowa tshioshelu ku tshihehudi tshia Ônana, Muena Yebuse. 19Nunku Davidi wakaya ku dî dia Gada diakambeye mu dina dia Yehowa. 20Ônana wakalukila, wakamona muanjelo, ne bana bandi balume banai bakadi nʼandi bakasokoma, Ônana wakadi uhehula blé. 21Hakalua Davidi kudi Ônana, Ônana wakamona Davidi, wakaluhuka ku tshihehudi, wakatua mpala wandi hanshi ku mpala kua Davidi. 22Hashishe Davidi wakambila Ônana ne, Umpe muaba wa tshihehuidi etshi, bua meme kuashilahu Yehowa tshioshelu; utshimpe ku mushinga muakane bua tshihuhu etshi tshikandikibue kudi bantu. 23Ônana wakambila Davidi ne, Utshiangate, mukelenge wanyi enze biandi malu adi mimpe ku mesu kuandi; mona, ndi nkuha ngombe ya mulambu wa kuosha ne mitshi ya mu tshihehuidi bua nkunyi ne blé bua mulambu wa bukula; ndi nkuha bionso. 24Davidi wakambila Ônana ne, Nansha. Nenkuhe mushinga udi muakane; bualu bua tshiena ngangatshila Yehowa bintu biebe, tshiena nfila mulamba undi tshiyi mufidile mushinga. 25Nunku Davidi wakaha Ônana nshekele ya or nkama isambombo bua muaba wandi. 26Davidi wakashilahu Yehowa tshioshelu, wakafilahu milambu ya kuosha ne ya kuvuisha nʼai ditalala, wakabikila dina dia Yehowa; yeye wakitaba ne kahia ka mu diulu ha mutu ha tshioshelu. 27Yehowa wakela muanjelo dî; yeye wakabuesha muele wandi wa nvita mu luhuhu.
Muaba wa Kuasabo Ntempelo
28Hakamona Davidi ne, Yehowa wakitaba kundi ku tshihehudi tshia Ônana, Muena Yebuse, yeye wakafilaku milambu. 29Bualu bua nsubu wa kusambakena wa Yehowa wakasabo kudi Mose mu tshihela ne tshioshelu tshiandi biakadi ku mutu kua mukuna wa Gibeona mu tshikondo atshi. 30Kadi Davidi kakamanya mua kuyaku bua kuebesheye Nzambi bualu bua yeye wakadi utshina muele wa mata wa muanjelo wa Yehowa.

1 Kulondolola 22
1Hashishe Davidi wakamba ne, Eu udi nsubu wa Yehowa Nzambi, etshi ntshioshelu tshia Bena Isalele.
Davidi Udi Ulongolola Ntempelo
2Davidi wakela mukenji wandi bua kusangishabo bantu bakadi bashikama mu buloba bua Isalele diambedi; wakasungula bahandi ba mabue bua kusongabo mabue a kuibaka nʼau ntempelo wa Nzambi. 3Davidi wakalongolola biamu bifike bia bungi bua kufulabo nʼabi misamadi ya kuenzabo nʼai bibi ne mabaya makuabo; wakasangisha biamu bia mitaku biakadibo kabayi bamanye mua kubala bujitu buabi; 4ne mitshi ya cèdre yakadi bungi buakadibo kabayi bamanye; bualu bua Bena Sidona ne Bena Tulo bakalua kudi Davidi ne mitshi ya cèdre ya bungi. 5Davidi wakamba ne, Muanʼanyi Solomo utshidi nsongalume udi mutekete, ne nsubu utudi tuibakila Yehowa udi ne bua kuikala muakane ne wa butumbi ku nseke yonso ya buloba; nunku meme nembange kusangisha bintu. Nunku Davidi wakasangisha bintu bia bungi diambedi yeye kayi muanze kufua.
6Hashishe yeye wakabikila Solomo muanʼandi, wakamuelela mukenji bua kuibakileye Yehowa, Nzambi wa Isalele, nsubu. 7Davidi wakambila Solomo muanʼandi ne. Bualu buakadi mu mutshima wanyi bua kuibaka nsubu mu dina dia Yehowa Nzambi wanyi. 8Kadi dî dia Yehowa diakalua kundi ne, Wewe wakamatshisha mashi a bungi hanshi, wakaluangana nvita ya bungi; wewe kuena ungibakila nsubu bua meme kutekamu dina dianyi nansha, bualu bua wewe wakamatshisha mashi a bungi hanshi ha buloba ku mesu kuanyi. 9Kadi mona, wewe neulele muana wa balume, neikale muena ditalala; nemmuhe ditalala kudi bena lukuna bonso badi bamunyunguluke; bualu bua dina diandi nedikale Solomo; nenvuishe ditalala ne dikisha mu buloba bua Isalele mu matuku andi. 10Yeye neibakile dina dianyi nsubu; yeye neikale muanʼanyi, meme nengikale tatu wandi; nenjadike nkuasa wa bukelenge buandi mu Isalele tshiendelele. 11Katataka, muanʼanyi, Yehowa ikale nʼebe; wikale ne diakalengele, wibakile Yehowa, Nzambi webe, nsubu bu muakuambeye bualu buebe. 12Kadi Yehowa akuhe lungenyi ne meji a kujingulula nʼau malu, akuteke ku mutu kua Bena Isalele; bua wewe kutumikila mikenji ya Yehowa, Nzambi webe. 13Hashishe wewe newikale ne diakalengele biwadimuka bua kutumikila mikenji ne mei biakambila Yehowa Mose bua Bena Isalele; wikale ne dikima ne mutshima mukole; kutshinyi, kukuatshiki buowa. 14Mona, mu kuhuekela kuanyi nakamana kulongoluela nsubu wa Yehowa binunu lukama lua ntalanta ya or ne binunu tshinunu bia ntalanta ya argent ne biamu bia mitaku ne biamu bifike bidibo kabayi bamanye mua kubala, bualu bua bidi bia bungi; nakalongolola mabaya ne mabue kabidi; wewe udi mumanye mua kusangishila bintu ha mutu habi. 15Bualu bukuabo kabidi, bena mudimu ba bungi badi nʼebe, bahandi ba mabue ne ba mabaya ne bantu bonso badi ne meji a kuenza midimu yonso, 16ya or ne ya argent ne ya tshiamu tshia mitaku ne ya tshiamu tshifike, bidi kabiyi mua kubadibua. Juka, ubange mudimu eu; Yehowa ikale nʼebe.
17Davidi wakelela baminyampala bonso ba mu Isalele mukenji bua kukuatshishabo Solomo muanʼandi, wamba ne, 18Yehowa Nzambi wenu kena nʼenu, anyi? Yeye kakanuha ditalala mu nseke yonso, anyi? Bualu bua yeye wakafila bena buloba ebu mu bianza bienu; bena buloba bakateketa ku mpala kua Yehowa ne ku mpala kua bantu bandi. 19Nunku nutokeshe mitshima yenu ne mioyo yenu bua kukeba Yehowa, Nzambi wenu; jukai, nuashile Yehowa Nzambi muaba wandi wa tshijila, bua nuenu nulue ne mushete wa tshihungidi tshia mei a Yehowa ne bintu bia tshijila bia Nzambi mu nsubu unudi mubaka mu dina dia Yehowa.

1 Kulondolola 23
1Davidi wakadi muntu mununu wa matuku a bungi; yeye wakahingisha Solomo muanʼandi mu bukelenge ku mutu kua Bena Isalele.
Bisumbu ne Midimu bia Bena Lewi
2Yeye wakasangisha baminyampala bonso mu Isalele ne bakuidi ne Bena Lewi. 3Bakabala Bena Lewi babange kudi bakamana kukumbana bidimu makumi asatu tô ne ku mutu; bungi buabo bakabalabo muntu ne muntu buakadi binunu makumi asatu ne muanda mukulu. 4Bakasungula binunu makumi abidi ne binai bua kuikalabo tuhita tua bena mudimu ba mu nsubu wa Yehowa; bantu binunu bisambombo biabo bakadi balami ne balumbuluishi; 5bantu binunu binai bakadi balami ba ku bibi; bantu binunu binai bakatumbisha Yehowa ne bintu biakenza Davidi bia kumutumbisha nʼabi. 6Davidi wakabatahulula mu milongo bu muakadi bana balume ba Lewi: Gêshona ne Kohata ne Melali.
7Ba Bena Gêshona: Ladana ne Shimei. 8Bana balume ba Ladana: Yehiele wakadi kahita, ne Zetama ne Yoele, basatu. 9Bana balume ba Shimei: Shelomota ne Haziele ne Halana, basatu. Aba bakadi ku mutu kua nsubu ya batatu ba Ladana. 10Bana balume ba Shimei: Yahata ne Zina ne Yeusha ne Belia. Aba banai bakadi bana balume ba Shimei. 11Yahata wakadi kahita, Ziza muibidi; kadi Yeusha ne Belia kabakadi ne bana balume ba bungi; nunku bobo bakadi babadibue mu nsubu umue wa batatu babo.
12Bana balume ba Kohata: Amalama, Yisehâ, Hebelone, Uziele, banai. 13Bana balume ba Amalama: Alona ne Mose; Alona wakadi mujidibue bua yeye ajidile bintu bia tshijila, yeye ne bana bandi balume tshiendelele, bua kuoshelabo Yehowa musenga wa manananshi, ne bua kumukuatshilabo mudimu ne bua kuvudishilabo bantu disanka mu dina diandi tshiendelele. 14Kadi bualu bua Mose, muntu wa Nzambi, bana bandi bakadi babadibue munkatshi mua tshisamba tshia Lewi. 15Bana balume ba Mose: Gêshoma ne Eliezê. 16Bana balume ba Gêshoma: Shebuele kahita. 17Bana balume ba Eliezê bakadi Lehabeya kahita; Eliezê kakadi ne bana bakuabo nansha; kadi bana ba Lehabeya bakadi ba bungi. 18Bana ba Yisehâ: Shelomita kahita. 19Bana ba Hebelone: Yeliya kahita, Amalia muibidi ne Yahaziele muisatu ne Yakemama muinai. 20Bana balume ba Uziele: Mika kahita ne Yishiya muibidi.
21Bana ba Melali: Mali ne Mushi. Bana ba Mali: Eleazâ ne Kishi. 22Eleazâ wakafua kayi ne bana balume; wakadi anu ne bana bakashi; ne bana babo balume, bana ba Kishi, bakababaka bu bakashi babo. 23Bana ba Mushi: Mali ne Edê ne Yelemota, basatu.
24Aba bakadi bana balume ba Lewi ku nsubu ya batatuʼabo, bakadi ku mutu kua nsubu ya batatuʼabo bu bantu bakabalabo ku mena abo ku muntu ne muntu, bakadi benza mudimu wa mu nsubu wa Yehowa, bakadi ne bidimu bikumbane makumi abidi tô ne ku mutu. 25Bualu bua Davidi wakamba ne, Yehowa, Nzambi wa Isalele, wakaha bantu bandi ditalala; yeye udi mushikame mu Yelushalema tshiendelele; 26ne Bena Lewi kabena ne bualu bua kutuala kabidi nsubu wa tshitendelelu ne bintu biakadimu bia kuenza nʼabi mudimu. 27Bualu bua bakabala bana balume ba Lewi bakadi bakumbana bidimu makumi abidi tô ne ku mutu, bu muakadi mei a kunshikidilu a Davidi. 28Mudimu wabo wakadi wa kukuatshisha bana ba Alona mu midimu yabo ya mu nsubu wa Yehowa ne mu biendedi ne mu nsubu mikese ne mu kujidila kua bintu bionso ne mu midimu yonso yakenzabo mu nsubu wa Nzambi; 29ne bua kulongololabo bidia bioshibue ne bukula bua milambu ya bukula bubotesha, nansha bua mikata idi kayiyi ne luevene, nansha bua bidia biakalambabo mu malonga, nansha bua bidia biakinabo mu mai ne bua bihikidi bia mishindu yonso; 30ne bua kuimanabo lunkelu ku difuku ku dituku bua kusakidilabo Yehowa ne bua kumutumbishabo, ne dilolo kabidi; 31ne bua kufilabo milambu ya kuosha kudi Yehowa ku matuku a lumingu ne bakabala ngondo ne ku matuku akatuabo bidia bia disanka ku tshikondo tshiau misangu yonso ku mpala kua Yehowa; 32ne bua bobo balame nsubu wa kusambakena ne muaba wa tshijila, ne bana balume ba Alona, bana babo, mu mudimu wa mu nsubu wa Yehowa.

1 Kulondolola 24
1Milongo ya bana balume ba Alona yakadi nunku. Bana balume ba Alona: Nadaba ne Abihu, Eleazâ ne Itamâ. 2Kadi Nadaba ne Abihu bakafua diambedi tatu wabo kayi muanji kufua; kabakadi ne bana nansha; nunku Eleazâ ne Itamâ bakenza mudimu wa buakuidi. 3Davidi wakasungula Sadoka wa bana balume ba Eleazâ ne Ahimeleke wa bana balume ba Itamâ, wakabatahulula mu milongo yabo mu midimu yabo. 4Bantu banene ba munkatshi mua bana balume ba Eleazâ bakahita bana balume ba Itamâ bungi; bakabatahulula nunku: ba bana balume ba Eleazâ ba ku mutu kua nsubu ya batatuʼabo bakadi dikumi ne basambombo; ne ba bana balume ba Itamâ bakadi ku mutu kua nsubu ya batatuʼabo bakadi muanda mukulu. 5Bakabatahulula ku nshobo ku mudimu ne ku mudimu; bualu bua bakadi ne tuhita tua mu muaba wa tshijila ne tua Nzambi tua munkatshi mua bana ba Eleazâ ne tua Itamâ kabidi. 6Shemaya, muana wa Netanele, mufundi, wakadi Muena Lewi, wakafunda menʼabo ku mpala kua mukelenge ne ku mpala kua baminyampala ne Sadoka muakuidi, ne Ahimeleke, muana wa Ebeyatâ, ne ku mpala kua nakadi ku mutu kua nsubu ya batatu abo ne ya bakuidi ne ya Bena Lewi; bakasungula nsubu umue wa batatuʼabo ba Eleazâ, ne umue wa batatuʼabo ba Itamâ.
7Nshobo ya kumudilu yakakuata Yehoyada, mibidi yakakuata Yedaya; 8misatu yakakuata Halima, mmai yakakuata Seolima, 9mitanu yakakuata Malakiya, Disambombo yakakuata Miyamina, 10ya muanda mutekete yakakuata Hakosa, ya muanda mukulu yakakuata Abiya, 11ya tshitema yakakuata Yeshua, ya dikumi yakakuata Shekanya, 12ya dikumi ne umue yakakuata Eleyashiba, ya dikumi ne ibidi yakakuata Yakima, 13ya dikumi ne isatu yakakuata Hupa, ya dikumi ne inai yakakuata Yeshebaba, 14ya dikumi ne itanu yakakuata Bilega, ya dikumi ne isambombo yakakuata Imê, 15ya dikumi ne muanda mutekete yakakuata Hezî, ya dikumi ne muanda mukulu yakakuata Hapisese, 16ya dikumi ne tshitema yakakuata Petahiya, ya makumi abidi yakakuata Yehekezele, 17ya makumi abidi ne umue yakakuata Yakina, ya makumi abidi ne ibidi yakakuata Gamula, 18ya makumi abidi ne isatu yakakuata Delaya, ya makumi abidi ne inai yakakuata Mâzaya. 19Bakabatahulula nunku mu midimu yabo bua kuhuolabo mu nsubu wa Yehowa bu muakadi mikenji yakangatabo kudi Alona tatu wabo, bu muakamuambila Yehowa, Nzambi wa Isalele.
20Bana balume bakuabo ba Lewi: ba bana ba Amalama, Shubaele; ba bana ba Shubaele, Yedeya. 21Ba bana ba Lehabeya, Yishiya wakadi kahita. 22Ba Bena Yisehâ, Shelomota; ba bana ba Shelomota, Yahata. 23Ba bana ba Hebelone; Yeliya wakadi kahita, Amalia muibidi, Yahaziele muisatu, Yekamama muinai. 24Ba bana ba Uziele: Mika; ba bana ba Mika: Shamî. 25Yishiya wakadi muanʼabo ne Mika; ba bana ba Yishiya: Zekâya. 26Bana ba Melali: Mali ne Mushi; ba bana ba Yâziya: Beno. 27Ba bana ba Melali: ba Yâziya, Beno, ne Shohama ne Zakû ne Ibeli. 28Ba bana ba Mali: Eleazâ wakadi kayi ne bana. 29Ba Kishi; bana ba Kishi: Yelamele. 30Ba bana ba Mushi: Mali ne Edê ne Yelimota. Aba bakadi bana balume ba Bena Lewi bu muakadi nsubu ya batatuʼabo. 31Bobo bakela nshobo bu muakenza bana babo bana ba Alona ku mpala kua Davidi mukelenge, ne Sadoka ne Ahimeleke, ne ku mpala kua bakadi ku mutu kua nsubu ya batatuʼabo ya bakuidi ne ya Bena Lewi, nsubu ya batatuʼabo bakadi tuhita tô ne ku nsubu ya bakunyi babo.

1 Kulondolola 25
Bisumbu bia Bimbi ba Misambu
1Bualu bukuabo kabidi, Davidi ne tupitene tua masalayi bakasungula bana balume bakuabo ba Asafa ne ba Hemana ne ba Yedutuna, bua kuimbabo misambu ne nzenze ne bisanji ne biamu bia kukumakasha; bungi buabo bakenza mudimu eu mu milongo yabo buakadi nunku: 2ba bana ba Asafa: Zakû ne Yosefe ne Netanya ne Ashalela, bana ba Asafa, bakadi ku nyima kua Asafa, wakimba bu muakadi mukenji wa mukelenge. 3Ba Yedutuna, bana ba Yedutuna: Gedaliya ne Seli ne Yeshaya ne Hashabeya ne Matitiya, basambombo bakadi ku nyima kua tatu wabo Yedutuna ne nzenze, bakimba misambu ya kusakidila ne ya kutumbisha nʼai Yehowa. 4Ba Hemana, bana ba Hemana: Bukia, Matanaya, Uziele, Shebuele ne Yelimota, Hananya, Hanani, Eliata, Gidaleti ne Lomameti-ezê, Yoshebe-kasha, Maloti, Hotî, Mahaziota. 5Aba bonso bakadi bana balume ba Hemana, mumonyi wa malu a Nzambi kudi mukelenge, bakadi bela mpungi. Nzambi wakaha Hemana bana ba balume dikumi ne banai ne bana ba bakashi basatu. 6Aba bonso bakadi ku nyima kua tatu wabo bua kuimbabo misambu mu nsubu wa Yehowa ne biamu bia kukumakasha ne bisanji ne nzenze bua mudimu wa mu nsubu wa Nzambi; Asafa, Yedutuna ne Hemana bakadi mu mulongo wa mukelenge. 7Bungi buabo basangisha ne bana babo bakadi bayishibue bua kuimbilabo Yehowa misambu, bonso bakadi ne tshimbidi tshiakane, bakadi nkama ibidi ne makumi muanda mukulu ne muanda mukulu. 8Buonso buabo, banene ne bakese, bayishi ne bayidi, bakela nshobo bua kusungulabo mudimu wabo.
9Nshobo ya kumudilu wa Asafa yakakuata Yosefe; mibidi yakakuata Gedaliya; yeye ne bana babo bakadi dikumi ne babidi; 10misatu yakakuata Zakû ne bana bandi ne bana babo dikumi ne babidi; 11mmai yakakuata Yiseli ne bana bandi ne bana babo dikumi ne babidi; 12mitanu yakakuata Netanya ne bana bandi ne bana babo dikumi ne babidi; 13misambombo yakakuata Bukia ne bana bandi ne bana babo dikumi ne babidi; 14ya muanda mutekete yakakuata Yeshalela ne bana bandi ne bana babo dikumi ne babidi; 15ya muanda mukulu yakakuata Yeshaya ne bana bandi ne bana babo dikumi ne babidi; 16ya tshitema yakakuata Matanaya ne bana bandi ne bana babo dikumi ne babidi; 17ya dikumi yakakuata Shimei ne bana bandi ne bana babo dikumi ne babidi; 18ya dikumi ne umue yakakuata Azalele ne bana bandi ne bana babo dikumi ne babidi; 19ya dikumi ne ibidi yakakuata Hashabeya ne bana bandi ne bana babo dikumi ne babidi; 20ya dikumi ne isatu yakakuata Shubaele ne bana bandi ne bana babo dikumi ne babidi; 21ya dikumi ne inai yakakuata Matitiya ne bana bandi ne bana babo dikumi ne babidi; 22ya dikumi ne itanu yakakuata Yelemota ne bana bandi ne bana babo dikumi ne babidi; 23ya dikumi ne isambombo yakakuata Hananya ne bana bandi ne bana babo dikumi ne babidi; 24ya dikumi ne muanda mutekete yakakuata Yoshebekasha ne bana bandi ne bana babo dikumi ne babidi; 25ya dikumi ne muanda mukulu yakakuata Hanani ne bana bandi ne bana babo dikumi ne babidi; 26ya dikumi ne tshitema yakakuata Maloti ne bana bandi ne bana babo dikumi ne babidi; 27ya makumi abidi yakakuata Eliata ne bana bandi ne bana babo dikumi ne babidi; 28ya makumi abidi ne umue yakakuata Hotî ne bana bandi ne bana babo dikumi ne babidi; 29ya makumi abidi ne ibidi yakakuata Gidaleti ne bana bandi ne bana babo dikumi ne babidi; 30ya makumi abidi ne isatu yakakuata Mahaziota ne bana bandi ne bana babo dikumi ne babidi; 31ya makumi abidi ne inai yakakuata Lomameti-ezê ne bana bandi ne bana babo dikumi ne babidi.

1 Kulondolola 26
Balami ba Bibi ne Batangidi
1Mudimu wa balami ba bibi: ba Bena Kola, Meshelemeya, muana wa Kole, wa bana ba Asafa. 2Meshelemeya wakalela bana balume: Zekâya muanʼa bute, Yediele muibidi, Zebadaya muisatu, Yatamele muinai, 3Elama muitanu, Yehohanana muisambombo, Eleyahoenai wa muanda mutekete. 4Obeda-edome wakalela bana balume: Shemaya muanda bute, Yehozabada muibidi, Yoa muisatu, Sakâ muinai, Netanele muitanu, 5Amiele muisambombo, Yisakâ wa muanda mutekete, Peuletai wa muanda mukulu; bualu bua Nzambi wakamusankisha. 6Shemaya muanʼandi wa balume wakalela bana ba balume kabidi bakakokesha mu nsubu wa tatu wabo bualu bua bobo bakadi bantu ba bukitu. 7Bana ba Shemaya: Oteni ne Lefaele ne Obeda ne Elezabada, bana babo Elihu ne Semakaya bakadi bena bukitu. 8Aba bonso bakadi bana ba Obeda-edome; bobo ne bana babo balela ne bana babo bakadi ne bukole bua kuenza nʼabu mudimu; ba Obeda-edome bakadi makumi asambombo ne bantu bahidi. 9Meshelemeya wakadi ne bana balume ne bana babo, bena bukitu dikumi ne muanda mukulu. 10Hosa wa bana balume ba Melali wakadi ne bana balume: Shimeli wakadi kahita (yeye kakadi muanʼa bute kadi tatu wandi wakamuhingisha kahita), 11Hilekiya muibidi, Tebalaya muisatu, Zekâya muinai; bana balume bonso ba Hosa ne bana babo bakadi dikumi ne basatu.
12Munkatshi mua bantu aba bakasungula balami ba bibi, tuhita mene tuakadi ne mudimu watu bu bana babo mu nsubu wa Yehowa. 13Buonso buabo ne banene ne bakese bakela nshobo bu muakadi nsubu ya batatuʼabo, ku tshibi ne ku tshibi. 14Nshobo ya ku esete yakakuata Shelemeya. Bakelela muanʼandi Zekâya, muena meji makane, nshobo; nshobo yandi yakakuata ku nôde. 15Yakakuata Obeda-edome ku sude; ne bana bandi ku tshiluminu. 16Yakakuata Shupima ne Hosa ku wesete, ku tshibi tshia Shalekete ku tshibandilu tshidi tshibandaku, muntu ne muntu mulamate ku kutentekela kuandi. 17Bena Lewi basambombo bakadi ku esete; banai ku node ku dituku ku dituku; banai ku Sude ku dituku ku dituku, ne babidi babidi ku tshilaminu. 18Ku Pâbâ ku wesete banai ku tshibandilu, ne babidi ku Pâbâ. 19Ei yakadi milongo ya balami ba bibi, ba bana balume ba Bena Kola ne ba Melali.
20Ahiya wa Bena Lewi wakadi mulami wa bibutshilu bia mu nsubu wa Nzambi ne wa bibutshilu bia bintu bia tshijila. 21Bana ba Lâdana, bana ba Bena Gêshona ba Lâdana, bakadi ku mutu kua nsubu ya batatuʼabo ba Lâdana, Muena Gêshona: Yehieli.
22Bana ba Yehieli: Zetama ne Yoele muanʼabo bakadi balami ba bibutshilu bia mu nsubu wa Yehowa. 23Ba Bena Amalama ne ba Bena Yisehâ ne ba Bena Hebelone ne ba Bena Uziele: 24Shebuele, muana wa Gêshoma, muana wa Mose, wakadi kahita ka balami ba bibutshilu. 25Bana babo: Eliezê ne muanʼandi Lehabeya ne Yeshaya muanʼandi ne Yolama muanʼandi ne Zikeli muanʼandi ne Shelomota muanʼandi. 26Shelomota eu ne bana babo bakadi ku mutu kua bibutshilu bia bintu bionso bia tshijila biakajidilabo kudi Davidi mukelenge ne kudi ba ku mutu kua nsubu ya hatatu babo, ne kudi tupitene tua bantu tshinunu ne tua bantu lukama ne kudi tupitene tua masalayi. 27Bakajidila bia mu bintu biakanyengabo mu nvita bua kulongololabo nʼabi nsubu wa Yehowa. 28Bintu bionso biakajidila Samuele, mumonyi wa malu a Nzambi, ne Shaula, muana wa Kishi, ne Abinê, muana wa Nê, ne Yoaba, muana wa Seluya, ne muntu yonso wakajidila bintu, biobi biakadi mu bianza bia Shelomota ne bia bana babo.
29Ba Bena Yisehâ; Kenanya ne bana bandi balume bakadi ne mudimu wabo ha mbelu ha ntempelo mu Isalele bu bakokeshi ne balumbuluishi. 30Ba Bena Hebelone: Hashabeya ne bana babo, bena bukitu tshinunu ne nkama muanda mutekete, bakadi ku mutu kua Bena Isalele dishiya dia Yadene ku wesete mu malu onso a Yehowa ne a mudimu wa mukelenge. 31Wa Bena Hebelone: Yeliya wakadi kahita ka Bena Hebelone mene bu muakadi bikondo bia batatuʼabo. Bakabakeba mu tshidimu tshia makumi anai tshia mu bukelenge bua Davidi, bakasangana munkatshi muabo bena bukitu ku Yazê wa mu Gilada. 32Bana babo, bena bukitu bakadi binunu bibidi ne nkama muanda mutekete, bakadi ku mutu kua nsubu ya batatuʼabo, bakasungudibua kudi Davidi bua kuikalabo balongolodi ba Bena Lubena ne Bena Gada ne ba tshituha tshia tshisamba tshia Bena Manashe mu malu onso a Nzambi ne a mukelenge kabidi.

1 Kulondolola 27
Tupitene tua Masalayi tua Bukelenge
1Bena Isalele mu bungi buabo, bakadi ku mutu kua nsubu ya batatuʼabo, ne tupitene tua bantu tshinunu ne tua bantu lukama, ne bakokeshi bakadi bakuatshila mukelenge wabo mudimu mu milongo yonso ya mu ngondo ne ngondo ya mu ngondo yonso ya mu tshidimu, mu tshisumbu ne tshisumbu muakadi bantu binunu makumi abidi ne binai.
2Yashobama, muana wa Zabediele, wakadi ku mutu kua tshisumbu tshia ngondo wa kumudilu; mu tshisumbu tshiandi muakadi bantu binunu makumi abidi ne binai. 3Yeye wakadi umue wa bana ba Pelese, wakadi ku mutu kua tupitene tuonso tua mu ngondo wa kumudilu. 4Dodai, Muena Ahoa, wakadi ku mutu kua tshisumbu tshia mu ngondo muibidi; Mikelota wakadi ku mutu kuabo; mu tshisumbu tshiandi muakadi bantu binunu makumi abidi ne binai. 5Benaya, muana wa Yehoyada muakuidi, wakadi ku mutu kua tshisumbu tshia mu ngondo muisatu; mu tshisumbu tshiandi muakadi bantu binunu makumi abidi ne binai. 6Benaya eu wakadi umue wa bantu aba bakole makumi asatu, wakadi ku mutu kuabo mene; mu tshisumbu tshiandi muakadi muanʼandi Amizabada. 7Asahele, muanʼabo ne Yoaba, wakadi kapitene ka mu ngondo muinai; Zebadaya muanʼandi wakamulonda ku nyima; mu tshisumbu tshiandi muakadi bantu binunu makumi abidi ne binai. 8Shamehuta, Muena Yisela, wakadi kapitene ka tshisumbu tshia mu ngondo muitanu; mu tshisumbu tshiandi muakadi bantu binunu makumi abidi ne binai. 9Ila, muana wa Ikeshe, Muena Tekoa, wakadi kapitene ka tshisumbu tshia mu ngondo muisambombo; mu tshisumbu tshiandi muakadi bantu binunu makumi abidi ne binai. 10Helese, Muena Pelona wa bana ba Efelayima, wakadi kapitene ka tshisumbu tshia mu ngondo wa muanda mutekete; mu tshisumbu tshiandi muakadi bantu binunu makumi abidi ne binai. 11Sibekai, Muena Husha wa Bena Zela, wakadi kapitene ka tshisumbu tshia mu ngondo wa muanda mukulu; mu tshisumbu tshiandi muakadi bantu binunu makumi abidi ne binai. 12Abiezê, Muena Anatota wa Bena Benyamina, wakadi kapitene ka tshisumbu tshia mu ngondo wa tshitema; mu tshisumbu tshiandi muakadi bantu binunu makumi abidi ne binai. 13Mehalai, Muena Netofa wa Bena Zela, wakadi kapitene ka tshisumbu tshia mu ngondo wa dikumi; mu tshisumbu tshiandi muakadi bantu binunu makumi abidi ne binai. 14Benaya, Muena Pilatona wa Bena Efelayima, wakadi kapitene ka mu tshisumbu tshia mu ngondo wa dikumi ne umue; mu tshisumbu tshiandi muakadi bantu binunu makumi abidi ne binai. 15Heledai, Muena Netofa wa Oteniele, wakadi kapitene ka tshisumbu tshia mu ngondo wa dikumi ne muibidi; mu tshisumbu tshiandi muakadi bantu binunu makumi abidi ne binai.
16Tupitene tua bisamba bia Bena Isalele: Eliezê, muana wa Zikeli, wakadi ku mutu kua Bena Lubena; Shefataya, muana wa Mâka, wakadi ku mutu kua Bena Shimeona; 17Hashabeya, muana wa Kemuele, wakadi ku mutu kua Bena Lewi; Sadoka wakadi ku mutu kua bana ba Alona; 18Elihu, muanʼabo ne Davidi, wakadi ku mutu kua Bena Yuda; Omeli, muana wa Mikaele, wakadi ku mutu kua Bena Yisakâ; 19Yishemaya, muana wa Obadaya, wakadi ku mutu kua Bena Zebuluna; Yelemota, muana wa Azazele, wakadi ku mutu kua Bena Nafatale; 20Hoshea, muana wa Azazaya, wakadi ku mutu kua Bena Efelayima; Yoele, muana wa Pedaya, wakadi ku mutu kua tshituha tshia Bena Manashe; 21Ido, muana wa Zekâya, wakadi ku mutu kua tshituha tshia Bena Manashe ba mu Gilada; Yâsiele, muana wa Abinê, wakadi ku mutu kua Bena Benyamina; 22Azalele, muana wa Yelohama, wakadi ku mutu kua Bena Dana. Etu ntupitene tua bisamba bia Bena Isalele. 23Kadi Davidi kakabala bantu bakadi kabayi bakumbane bidimu makumi abidi; bualu bua Yehowa wakabalaya ne, Nenkumbashe Bena Isalele bu mitoto ya mu diulu. 24Yoaba, muana wa Seluya, wakabanga kutubala, kadi yeye kakashikisha mudimu eu; tshiji tshia Yehowa tshiakahatukila Bena Isalele bua bualu ebu; kabakafunda bungi buabo mu mukanda wa kulondolola kua malu a mukelenge Davidi.
25Azemaweta, muana wa Adiele, wakadi ku mutu kua bibutshilu bia mukelenge; Yonatana, muana wa Uziya, wakadi ku mutu kua bibutshilu bia mu madimi ne bia mu bimenga ne bia mu misoko mikese ne bia mu nsubu ya mukelenge; 26Ezeli, muana wa Keluba, wakadi ku mutu kua mudimu wonso wa madimi; 27Shimei, Muena Lamata, wakadi ku mutu kua madimi a tumuma tukese; Zabedi, Muena Shefemi, wakadi ku mutu kua bintu biakakumbana mu madimi a tumuma tukese biakatekabo mu bitekelu bia nvinyo; 28Bâla-hanana, Muena Gedê, wakadi ku mutu kua mitshi ya diye ne ya sycomore ya mu bibanda; Yoasha wakadi ku mutu kua bitekelu bia manyi; 29Shitelai, Muena Shalona, wakadi ku mutu kua bimuna biakadishabo mu Sifiona; Shafata, muana wa Adelai, wakadi ku mutu kua bimuna bia mu bibanda; 30Obila, Muena Yishemaele, wakadi ku mutu kua tumelo; Yedeya, Muena Melonita, wakadi ku mutu kua nyama ya mpunda; Yaziza, Muena Hageli, wakadi ku mutu kua mikoko. 31Aba bonso bakadi ku mutu kua bintu bia Davidi.
32Yonatana, manseba wa Davidi, muntu wa lungenyi lule ne mufundi kabidi, wakadi mufidi wandi wa meji; Yehiele, muana wa Hakemoni, wakadi mukuatshishi wa bana ba mukelenge; 33Ahitofele wakadi mufidi wa meji wa mukelenge; Hushai, Muena Eleke, wakadi mulunda wa mukelenge; 34ku nyima kua Ahitofele kuakadi Yehoyada, muana wa Benaya, ne Ebeyatâ; Yoaba wakadi kapitene ka masalayi a mukelenge.

1 Kulondolola 28
Solomo Udi Wangata Bukelenge bua Davidi
1Davidi wakabikila bantu banene bonso ba mu Isalele, bakadi ku mutu kua bisamba, ne tupitene tua bisumbu bia bantu tuakakuatshila mukelenge mudimu mu milongo yatu, ne tupitene tua bantu tshinunu ne tua bantu lukama, ne bakadi ku mutu kua bintu bionso bia mukelenge ne bimuna biandi ne bia bana bandi ne tuhita ne bena bukitu mu Yelushalema. 2Hashishe mukelenge Davidi wakajuka hanshi, wakimana ku makasa andi, wakamba ne, Unvuai, bana betu ne bantu banyi; meme nakadi ne bualu mu mutshima wanyi bua kuibakila mushete wa tshihungidi tshia mei a Yehowa nsubu wa kuikisha ne tshitekelu tshia muinshi mua makasa a Nzambi wetu; nakabanga kulongolola bintu bia kuasa nʼabi nsubu. 3Kadi Nzambi wakangambila ne, Wewe kuena wibakila dina dianyi nsubu nansha, bualu bua wewe udi muena nvita, wakamatshisha mashi hanshi. 4Kadi Yehowa, Nzambi wa Isalele, wakansungula munkatshi mua bonso ba mu nsubu wa tatu wanyi, wakampingisha mu bukelenge bua Isalele tshiendelele; bualu bua yeye wakasungula Yuda bua kuikaleye ku mutu; wakasungula tshiota tshia tatu wanyi mu tshisamba tshia Yuda; munkatshi mua bana ba tatu wanyi yeye wakalesha diakalengele kundi bua kumpingisha mu bukelenge bua Isalele; 5ne munkatshi mua bana banyi balume (Nzambi wakumpa bana ba bungi) yeye wakasungula Solomo muanʼanyi bua kushikameye mu nkuasa wa bukelenge bua Yehowa ku mutu kua Bena Isalele. 6Yeye wakangambila ne, Solomo muanʼebe neibake nsubu wanyi ne biendedi bianyi; bualu bua meme nakamusungula bua kuikaleye muanʼanyi, ne meme nengikale tatu wandi. 7Nenjadike bukelenge buandi tshiendelele, biananukileye kutumikila mikenji yanyi ne mei anyi bu mudibi lelu. 8Nunku ku mesu kua Bena Isalele bonso ba mu tshisumbu tshia Yehowa, ne mu matshu a Nzambi wetu, nuenze, nukebe mikenji yonso ya Yehowa Nzambi wetu; bua nuenu nuhiane buloba ebu buimpe, bua nuenu nubushile bana benu bu buhianyi buabo tshiendelele.
9Wewe, muanʼanyi Solomo, Umanye Nzambi wa tatuʼebe, umukuatshile mudimu ne mutshima mutoke ne didikokela kudiye; bualu bua Yehowa udi ukebakeba mitshima ya bantu bonso; udi ujingulula meji onso adibo bela munda muabo; biwamukeba, neumuhete; kadi biwamulekela, yeye neakuhidie tshiendelele. 10Udimuke biebe, bualu bua Yehowa wakukusungula bua wewe kuibaka nsubu udi mua kuikala muaba wandi wa tshijila; wikale ne bukole, wenze nsubu eu.
11Hashishe Davidi wakaha Solomo muanʼandi luidi lua mbalanda wa ntempelo, ne lua nsubu wandi, ne lua bibutshilu biandi, ne lua nsubu ya ku mutu, ne lua nsubu ya munda muandi, ne lua muaba wa tshibuikilu tshia or; 12ne luidi lua ngenyi yandi yonso ya biendedi bia mu nsubu wa Yehowa, ne ya nsubu yandi yonso, ne ya bibutshilu bia mu nsubu wa Yehowa, ne ya bitekelu bia bintu bia tshijila; 13ne ya milongo ya bakuidi ne Bena Lewi, ne ya midimu yonso ya mu nsubu wa Yehowa, ne ya mpanza yonso ya mu nsubu ya Yehowa. 14Wakidikisha bujitu bua mpanza ya or, ne bua mpanza ya mishindu yonso; ne bua mpanza ya argent, ne bua mpanza ya mishindu yonso. 15Wakidikisha bujitu bua bitekelu bia minda bia or ne minda yabi kabidi, ne bua bitekelu bia minda bia argent wakidikisha bujitu bua tshitekelu ne tshitekelu ne bua muinda ne muinda. 16Wakidikisha bujitu bua mesa a bidia bilesha, ku mesa ne mesa; ne bua argent ya mesa ne mesa; 17ne bua or ya bitubuidi bia munyinyi ne malonga ne makoho, ne bujitu bua or ya bihanza bionso, ne bua bihanza bia argent kabidi. 18Wakidikisha bujitu bua or ya tshioshelu tshia musenga wa manananshi ne or ya kuenza nʼai luidi lua dikalu dia bakeluba bakadi bolola mahuahua abo, bakabuikila mushete wa tshihungidi tshia mei a Yehowa. 19Davidi wakamba ne, Nakamanya malu au onso ku tshifundidi tshia tshianza tshia Yehowa tô ne ku bintu bionso bia mu luidi elu.
20Davidi wakambila Solomo muanʼandi ne, Wikale ne bukole ne mutshima wa dikima, wenze bualu ebu; kutshinyi, kuhangi bualu ebu; bualu bua Yehowa Nzambi, Nzambi wanyi mene, udi nʼebe; yeye kena ukuhanga, kena ukulekela tô ne hawashikisha mudimu eu wonso wa mu nsubu wa Yehowa. 21Tangila milongo ya bakuidi ne ya Bena Lewi ya mu midimu yonso ya mu nsubu wa Nzambi; muntu yonso udi ne mutshima wa kuenza ne lungenyi lua kuenza midimu yonso neikale nʼebe; tupitene ne bantu bonso nebatumikile mikenji yebe yonso kabidi.

1 Kulondolola 29
1Davidi mukelenge wakambila tshisumbu tshia bantu ne, Solomo muanʼanyi, wakasungulabo kudi Nzambi nkayandi, utshidi nsongalume mutekete, ne mudimu eu udi munene; bualu bua mbalasa eu kena wa muntu, udi wa Yehowa Nzambi. 2Meme nakamana kulongolola bintu bia mu nsubu wa Nzambi wanyi ne bukole buonso bundi nʼabu, or ya bintu bia tshiamu tshia or, ne argent ya bintu bia tshiamu tshia argent, ne tshiamu tshia mitaku tshia bintu bia tshiamu tshia mitaku, ne tshiamu tshifike tshia bintu bia tshiamu tshifike, ne mitshi ya bintu bia mitshi; ne mabue a onyx ne mabue adibo balengesha nʼau bintu ne mabue a mishindu yonso ne mabue onso a mushinga mukole ne mabue manene matoke a bungi. 3Bualu bukuabo kabidi, bualu bua meme nakateka mutshima wanyi kudi nsubu wa Nzambi wanyi, meme nakafila mu nsubu wa Nzambi wanyi bibutshilu bianyi bia or ne bia argent ku mutu kua bintu binakalongolola bua muaba eu wa tshijila; 4bu ntalanta ya or binunu bisatu ya or ya ku Ofî, ne ntalanta ya argent yakatulabo binunu muanda mutekete ya kuteka ha bimanu bia nsubu; 5ya or ya bintu bia or, ne ya argent ya bintu bia argent ya midimu yonso ya bantu badi ne lungenyi lule. Muntu kai neadijidile lelu eu kudi Yehowa?
6Hashishe bakadi ku mutu kua nsubu ya batatuʼabo, ne bakadi ku mutu kua bisamba bia Bena Isalele, ne tupitene tua bantu tshinunu ne tua bantu lukama, ne bakadi ku mutu kua midimu ya mukelenge bakafila bintu ne disanka. 7Bakafila bua mudimu wa mu nsubu wa Nzambi ntalanta ya or binunu bitanu ne dariques binunu dikumi, ne ntalanta ya argent binunu dikumi, ne ntalanta ya tshiamu tshia mitaku binunu dikumi ne muanda mukulu, ne ya tshiamu tshifike binunu lukama. 8Bakadi ne mabue a mushinga mukole, bakafila mu bibutshilu bia nsubu wa Yehowa mu tshianza tshia Yehiele, Muena Gêshona. 9Hashishe bantu bakasanka bualu bua bobo bakadifila bintu biabo; bualu bua bakafila bintu biabo ne mitshima mitoke kudi Yehowa; mukelenge Davidi wakatamba kusanka kabidi.
10Nunku Davidi wakavudishila Yehowa disanka ku mpala kua bantu bonso; Davidi wakamba ne, Yehowa, Nzambi wa Isalele tatu wetu, wikale ne disanka tshiendelele. 11Yehowa, bunene ne bukole ne butumbi ne kutamba ne bulengele butambe mbiebe; bualu bua bintu bionso bia mu diulu ne bia ha buloba mbiebe; Yehowa, bukelenge mbuebe, ne wewe udi ubandishibua ku mutu kua bionso. 12Bubanji ne butumbi bidi bifuma kûdi, wewe udi ukokesha bionso; bukole ne bunene bidi mu tshianza tshiebe; tshianza tshiebe tshidi tshivuisha bantu bunene ne bukole. 13Nunku, Nzambi wetu, tudi tukusakidila, tudi tutumbisha dina diebe dia butumbi.
14Kadi meme nganyi ne bantu banyi mbanganyi, bua tuetu tuakadifidila bintu bietu nunku? Bualu bua bintu bionso bidi bifuma kûdi, tuakafila anu bintu biebe kûdi. 15Bualu bua tuetu tudi benyi ku mpala kuebe, tudi anu bu bahitshi ba mu buloba bu muakadi bankambua betu; matuku etu a ha buloba adi bu mundidimbi, katuena ne ditekemena dia kushalaku. 16Yehowa Nzambi wetu, bintu ebi bionso bituakulongolola bua kukuibakila nʼabi nsubu wa dina diebe dia tshijila biakafuma mu tshianza tshiebe, bionso bidi biebe mene. 17Nzambi wanyi, ndi mumanye kabidi ne wewe udi uteta mitshima ya bantu, udi usanka mu butoke bua mutshima. Meme nakudifidila bintu ebi bionso mu butoke bua mutshima wanyi; nakumona bantu bebe bonso badi kunoko badifidila bintu biabo ne disanka. 18Yehowa, Nzambi wa Abalahama ne wa Isaka ne wa Yakoba, bankambua betu, witabushe bua bantu bebe bikale ne meji â onso munda muabo tshiendelele, ujadike mitshima yabo kûdi; 19uvuishe Solomo muanʼanyi mutshima mutoke, bua kutumikileye mikenji yebe ne mei ebe ne mikandu yebe, bua kuenzeye malu â onso, ne bua kuibakeye mbalasa eu unakabanga kulongolola bintu.
20Davidi wakambila bantu bonso ne, Tuvudishilai Yehowa Nzambi wetu disanka. Bantu bonso bakavu-dishila Yehowa, Nzambi wa bankambua babo, disanka, bakinama mitu yabo, bakatendelela Yehowa, bakakukuata mukelenge. 21Bakafila milambu kudi Yehowa; bakafila milambu ya kuosha ha kahia kudi Yehowa, ne lunkelu kabidi bakafila tshinunu tshia balume ba ngombe ne tshinunu tshia bimpanga ne tshinunu tshia bana ba mikoko ne milambu idibo banua; Bena Isalele bonso bakafila milambu ya bungi; 22bakadia, bakanua ku mpala kua Yehowa dituku adi ne disanka dinene.
Bakahingishila Solomo, muana wa Davidi, mu bukelenge tshiakabidi, bakamuela manyi ha mutu bua kuikaleye mukokeshi, ne ha mutu ha Sadoka bua kuikaleye muakuidi. 23Hashishe Solomo wakashikama mu nkuasa wa Yehowa bu mukelenge mu muaba wa Davidi tatu wandi, wakadi ne diakalengele; Bena Isalele bonso bakamutumikila. 24Bonso bakadi ku mutu kua bantu, ne bena bukitu bonso, ne bana balume bonso ba mukelenge Davidi bakadikokela kudi mukelenge Solomo. 25Yehowa wakatamba kudiundisha Solomo ku mpala kua Bena Isalele bonso, wakamuambika butumbi buakatamba bua bakelenge bonso ba mu Isalele bakadi badianjila ku mpala kuandi.
Lufu lua Davidi
(1 Bak. 2.10-12)
26Davidi, muana wa Yishai, wakadi ukokesha mu Isalele. 27Matuku onso akakokesheye mu Isalele akadi bidimu makumi anai; wakakokesha mu Hebelone bidimu muanda mutekete; wakakokesha mu Yelushalema bidimu makumi asatu ne bisatu. 28Wakafua muntu mununu mukole, wakadi ne bubanji ne butumbi; Solomo muanʼandi wakakokesha mu muaba wandi. 29Bienzedi bia mukelenge Davidi, bia kumudilu ne bia kunshikidilu, monai, bidi bifunda mu mei a Samuele, mumonyi wa malu a Nzambi, ne mu mei a Natana muprofete, ne mu mei a Gada, mumonyi wa malu a Nzambi, kabidi; 30ne malu onso a mu bukelenge buandi ne bukole buandi hakadiye ukokesha mu Isalele ne ku mutu kua makelenge onso a mu miaba mikuabo.
